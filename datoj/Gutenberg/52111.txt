The Project Gutenberg EBook of Ama Stelaro, by Nuno Baena

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Ama Stelaro

Author: Nuno Baena

Release Date: May 20, 2016 [EBook #52111]

Language: Esperanto

Character set encoding: UTF-8

*** START OF THIS PROJECT GUTENBERG EBOOK AMA STELARO ***




Produced by Andrew Sly, Mark C. Orton, Marc Vanden Bempt
and the Online Distributed Proofreading Team at
http://www.pgdp.net






LA FORGESITO

AMA STELARO

Tradukaĵoj kaj originalaĵoj

  Eldonejo:
  Oskar Ziegler & Ko., Marktredwitz (Bayern)

1922



Al mia lumo



ENHAVO


                                                             paĝo

  Dediĉo                                                        5
  Al la leganto                                                 6
  La korvo kaj la vulpo (trad. el Coelho Netto)                 7
  La nigra papilio (trad. el Olavo Bilac)                      43
  Trioleto (originale verkita)*                                76
  Alvoko (trad. el João Baena)*                                77
  Sola (originale verkita)*                                    80
  Kiel knabo povas sin mem rekomendi (trad. el angla lingvo)*  81
  Rozoj, rozoj ... (originale verkita)                         83
  La horloĝo (originale verkita)                               85
  Lulkanto (originale verkita)                                 86
  Se mi estus riĉa ... (laŭmemore verkita)*                    87
  Marmeze (originale verkita)*                                 93
  Vero vera (originale verkita)                                94
  Neĝa statuo (originale verkita)                              96
  Inter nuboj (originale verkita)*                             97
  Confiteor (trad. el Luiz Guimarães Filho)                   104
  Miraklo (originale verkita)*                                105
  Ami estas mia penso (originale verkita)                     107
  Lina el Moskvo (trad. el Dro Nuno de Andrade)*              109
  Destino (trad. el nekonata aŭtoro)*                         118

[*] Jam aperinta en Esperanta gazeto.




Al la leganto


Eble vi demandos al vi mem, kial la aŭtoro ne aperigas sian propran
nomon, kaj kial li sin prezentas kiel _La Forgesito_. Unue, por la
tutmonda esperantistaro, tio estus nur anstataŭo de pseŭdonimo, ĉar
ambaŭ nomoj estas nekonataj. Due, mi ĉiam rimarkas, ke la verkoj
estas pli ŝatataj, se la nomo de la aŭtoro restas en mistera ombro.

Multe da fojoj mi aŭdis tiun ĉi dialogon:

--A. (varme)--Belege! Kiu estas la aŭtoro?

--B. (same)--_La Forgesito!_

--A. --Tio estas pseŭdonimo.

--B. --Ha! La aŭtoro estas F.

--A. (malvarme)--Ne malbele.

Do, mi profitas je la sperto por esperi, ke ankaŭ vi tre varme
diros--Belege!--, antaŭ ol vi konas la veran nomon de

  La Forgesito

  Decembro 1921.




COELHO NETTO

La korvo kaj la vulpo

Porinfana komedio en unu akto


Personoj

  Alberto    } filoj de Terezo
  Edmundo    }
  La profesoro
  Terezo
  Lucindo, servistino


Unu-akto

(Ĉambro dece meblita. Flankaj pordoj)


Sceno unua

Alberto kaj Edmundo

Alberto (eniras tra la dekstra pordo)

Tre certe mi ne sukcesas fari la aĉan priskribon. La profesoro al mi
diris: antaŭe sentu bone, poste priskribu, kaj mi ne sentas ion
alian ol mallaboremon; mallaboremon kaj malsaton. Kaj vi? Ĉu vi jam
faris la enuigaĵon?

Edmundo (ridetante)

Mi pensas, ke mi faris.

Alberto

Ĉu bone farita?

Edmundo

La profesoro juĝos.

Alberto

Vidigu. Mi imagas al mi vian verkon. Vi havas tre riĉan vervon
poetan. Mi neniam forgesos tiun admirindan soneton, kiun vi verkis
por la naskiĝa datreveno de la profesoro, kiu ne ĝin komprenis. Li
estas homo vulgara, tre vulgara. Ekster la reguloj gramatikaj kaj la
komentarioj pri Camões[1], li estas ŝtonego.

Edmundo (vante)

Ĉu vi memoras? Estis unu strofo bone farita...

Alberto

Unu strofo...! La tuto estis belega--dek kvar versoj valorantaj mil.
Kaj la stilo...! Kaj la riĉegeco de l' rimoj...!

Edmundo

Li trovis du versojn eraraj kaj unu malglata.

Alberto

Malglata estas li! Versoj eraraj... Kie estas la versoj eraraj?
Envio... Envio, ĉar la poezio estas donaco de l' dioj--oni ne lernas
senti kiel oni lernas la sintakson. Li scias funde ĉiujn regulojn de
la belparola arto, sed, kiam li skribas, ŝajnas, ke tion li faras
per fera bastono, tiel rigida estas lia frazaro. Kion vi priskribis?
Ni vidu la majstro-verkon.

Edmundo

Mi priskribis someran tagiĝon.

Alberto (flatemule)

Kun la kanto ĝojiga de l' birdetoj, la bleketo de la ŝafaro, la
roso brilanta sur la folioj...

Edmundo

Ja vi farus beletan paĝon, se vi volus: talentplena vi estas kaj vi
esprimas ĉion pli purece kaj elegante ol mi.

Alberto

Bagatelaĵo. Mi tre emas fantazii, de kiam mi ĝin povas fari kun la
dorso malsupren, sur la lito. Ha! por la kapo ne ekzistas io pli
komforta ol bona lanuga kapkuseno; la libroj estas tre ĝenantaj.
(Alia tono.) Lasu, ke mi vidu la priskribaĵon.

Edmundo

Jen. Sed ne ridu...

Alberto

Ridi? Preferinde diru: ne ploru. Ho! kara Edmundo, kredu--mi ne
envias riĉaĵojn, sed tion... (Tuŝas la frunton.) Se Dio proponus
al mi la elekton inter grandega riĉaĵo kaj bela talento, kiel la
via, mi ne ŝanceliĝus eĉ sekundon. (Ravite.) La talento! (Alia
tono.) Sed ni vidu la mirindaĵon. La estonto estas via. Mi...
kompatinda! Eĉ mi ne scias, kiamaniere min ŝirmi kontraŭ la
mizero. Fine... (Alia tono.) La tagiĝo... Ĝuste mi pensis pri la
malo: la noktiĝo. Mi komencis la priskribon: ĝi montriĝis tiel
malluma, tiel implikita, ke ĝi similis vintran nokton. La nokto
estas mia vundebla flanko. Dormi... Kaj kie estas la Tagiĝo?

Edmundo

Jen, prenu.

Alberto

Donu. (Edmundo transdonas al li paperon.) Kia skribo! Mi ne scias,
kiamaniere vi sukcesas skribi tiel simetrie, mia knabo. Kvieta
karaktero... Mia skribo estas fuŝaĉo, kiun mi mem kelkfoje tre
malfacile povas deĉifri. (Eklegas senvoĉe, kun gestoj de admiro.
Edmundo rigardadas lin vante. De tempo al tempo Alberto ekkrias):
Belete! Admirinde! Belege! (Subite.) Kia belaĵo, Edmundo! Mi
fieriĝas pro vi. Mi tuj montros tion al Aŭgusto... Li estas tiel
tromemfida. Estas bone, ke li vidu paĝon el majstro. Nur unu
minuton.

Edmundo

Ne malfruiĝu. La profesoro baldaŭ venos.

Alberto

Nur momenteton. (Eliras tra la dekstra pordo.)


Sceno dua

Edmundo kaj Terezo

Terezo (eniras tra la maldekstra pordo)

Kie estas via frato?

Edmundo

Li ĵus iris najbaren por montri aferon al Aŭgusto.

Terezo

Anstataŭ labori. La profesoro tuj venos, estas preskaŭ la deka.
(Alia tono.) Nu, ĉu vi jam faris vian ekzercon?

Edmundo

Jes, patrino. (Karese.) Kaj se mi ricevos la plej bonan noton, ĉu
panjo kondukas min al la urbocentro, por ke mi elektu ludilon?

Terezo

Ja, certe. Vi bone scias, ke mi plenumas ĉiam mian promeson.

Edmundo

Mi volas fervojon, kun la reloj, la pontoj, la tuneloj... por ludi en
la ĝardeno.

Terezo (ridetante)

Kaj se Alberto sukcesos pli bone?

Edmundo

Alberto... (Ridetas ironie.) Al li la premio...

Terezo

Vi malŝatas vian fraton. Tamen atentu, la profesoro opinias lin tre
inteligenta. Eĉ li diras, ke estas domaĝe, ke li ne lernas
diligente.

Edmundo

Mi ne opinias male, panjo. Alberto estas pli vigla ol mi, lia
inteligenteco estas pli granda, sed... li malamegas la librojn. Li
dormas sur ili. Vi vidos, ke li ne prezentas eĉ unu linion pri la
ekzerco.

Terezo

Ĉu li ne ĝin faris?

Edmundo

Dum mi estis skribanta, li dormis. Eble li laboris matene.

Terezo

Povas esti. Li ellitiĝis tre frue, kaj sin enŝlosis en la ĉambro.

Edmundo

Por trarigardi la gravuraĵojn de la ilustritaj revuoj.

Terezo

Ĉu vi vidis?

Edmundo

Li mem diris.

Terezo

Des pli malbone. Li ricevos, kion li meritos. (Atentante.) Mi
supozas, ke li venas.

Edmundo

Eble tiu estas la profesoro, kaj mi tuj iras por alporti miajn
librojn.


Sceno tria

Terezo kaj Alberto

(Alberto eniras tra la dekstra pordo, suspekteme)

Terezo

De kie vi venas kun la vangoj tiel ruĝaj?

Alberto

Ĉu mi? De la laboro.

Terezo

Ĉu vi ne iris al la najbaro? Edmundo diris al mi, ke vi estis
alirinta al Aŭgusto por montri ion al li.

Alberto

Mi iris revidi mian ekzercon. (Kolerete.) Mia moŝto frata kontrolas
troege miajn paŝojn. Certe li parolis malbone pri mi: ke mi dormis,
ke mi ne atentis pri mia tasko. Jes, mi dormis, nokte, ĉar mi
preferas labori dum la freŝo de la mateno. Plie, mi ne havas la
kreigan fantazion de Edmundo, nek mi verkas laŭ informoj: mi
elrigardas kaj mi priskribas, kion mi vidis. Je kioma horo mi
ellitiĝis hodiaŭ? Panjo vidis.

Terezo

Jes, estis frumatene.

Alberto

Je duono de la sesa. Por kion fari? Por vidi la sunleviĝon, aŭdi la
birdojn, senti la tagiĝon.

Terezo

Kaj ĝin priskribi...?

Alberto (kaŝe-malice)

Mi ne scias. Baldaŭ vi vidos. Kiam la lernama Edmundo iris en la
lernoĉambron, mi jam estis fininta mian laboron kaj mi amuzadis min
rigardante la gravuraĵojn de la revuoj. Poste mi aliris al la
ĝardeno kaj li restis tie ĉi.

Terezo

Kaj via skribaĵo?

Alberto

Mi lasis ĝin en la paperujo.

Terezo

Do, se vi faris, kion vi diras, vi ricevos la merititan premion.

Alberto

Mi penadas plej eble, sed la mallaboremula reputacio persekutas
min.--Eĉ se miaj verkoj estas pli bonaj ol tiuj de Edmundo, ĉiam
la laŭroj estas rikoltataj de li--kiam tio ne okazas pro la merito,
ĝi estas pro la aĝo, ĉar li estas pli juna. Kaj oni ne volas, ke
mi indignu.

Terezo

Sed kiu klaĉas pri vi?

Alberto

Ĉiuj. Eĉ oni diras, ke mi profitas je tio, kion li faras.

Terezo

Mi neniam tion diris.

Alberto

Vi ne diris, sed iu diris. La profesoro mem, ĉiam, kiam mi prezentas
ekzercon bone faritan, li rigardas min nekonfide, grumblas, nur pro
tio, ke, iam, li trovis malgrandan elĉerpaĵon el Alencar[2] en unu
el miaj skribaĵoj.

Terezo

Malgranda elĉerpaĵo! Pacienciĝu, Alberto--tio estis tuta paĝo, ne
havanta unu solan linion el vi.

Alberto

Kiu scias, ĉu panjo volas, ke mi kunlaboris kun la aŭtoro de
"Guarany"? Mi kopiis...

Terezo

Sed vi ne lernas kopii.

Alberto

Nu! Kion mi faras en la desegnado? Mi kopias.

Terezo

Tio estas alia afero--en la desegnado estas necese alkutimigi la
vido-senton al la linio, lertigi la manon...

Alberto

En la skribado estas necese alkutimigi la aŭdosenton al la harmonio
de la frazo. Estas per la kopio, ke oni sukcesas fari "Venus"on, kaj
la "Divina Comedia".

Terezo

Bedaŭrinde, mia infano, vi estas tro frazema. Kiu vin aŭdos, povos
diri, ke viaj konaĵoj estas tre vastaj... kaj ĉion vi scias laŭ
tio, kion vi aŭdas.

Alberto

Kaj tio ne estas malmultaĵo, panjo. Ekzistas pianludistoj
rimarkindaj, kiuj ne havas alian meriton. La verŝajnoj estas nepraj;
pli valoras orumita malriĉo ol trezoro en la mano de avarulo.

Terezo

Via memor-kapablo estas admirindega.

Alberto

Mi montras, ke mi atente aŭdas la vortojn de paĉjo.

Terezo

Via devo estas ankaŭ aŭdi liajn konsilojn.

Alberto

Kaj mi aŭdas ilin, panjo.

Terezo

Ne ŝajnas.

Alberto

Ili estas, kiel la semoj en la tero--siatempe ili floriĝos.

Terezo

Bone. Frazoj ne mankas al vi.

Alberto

Feliĉe!


Sceno kvara

Alberto, Terezo kaj Lucindo

Lucindo (dekstre)

Jen estas la profesoro.

Terezo

Enlasu lin.

Alberto

Momenton. (Al Lucindo.) Ĉu li portas verdajn okulvitrojn?

Lucindo

Ne, sinjoro.

Alberto

La blankajn?

Lucindo

Jes, sinjoro.

Alberto

Jen ni havas Camões...

Terezo

Kial?

Alberto

Por kompreni la klasikulojn, li uzas teleskopajn lensojn. Li havas la
vidadon tre mallonga, la kompatindulo!

Terezo

Kaj vi havas la langon tre longa.[3]

Alberto

Kio abundas, ne malutilas. Tro da bono ne turmentas. (Sopire.) Ha!
patrino mia, se vi imagus al vi, kiom kostas al mi elporti la vivon
dum la horoj gramatikaj!... Dio ne faris la gramatikon ... male: li
konfuzigis la lingvojn, kaj tio, kion ni faras per tiom da reguloj
neutilaj, estas vera sakrilegio, ĉar ni pretendas korekti la
ellaboraĵon de la Kreinto. La neregulaj verboj...

Terezo

Ĉu vi ne volas esti kuracisto?

Alberto

Vere mi ne scias!

Lucindo

Ĉu mi povas enirigi la profesoron?

Terezo

Jes. (Lucindo eliras dekstren.)

Alberto

Kaj en la ĝardeno la cikadoj kantas... Kia senkoreco! (Sidiĝas.)


Sceno kvina

Terezo, Alberto kaj la Profesoro

La Profesoro

(eniras kun pakaĵo de libroj, salutante per multe da salamalekoj. Li
estas treege miopa kaj senatenta)

Sinjorino... Sinjoroj. (Rekoninte Alberton.) Ho! Ĝi estas la knabo!
Kiel vi kreskis! Tiel ne atendite vi ŝajnis al mi lia moŝto
komandora! (Viŝante sian vizaĝon.) Kia varmo! Je noktomezo la
termometro montris 25° sub la ombro.

Alberto

Mirinde estus, se, je tia horo, ĝi montrus ion sub la suno.

La Profesoro

_Est modus in rebus_... Por ĉiu plezuro devas esti mezuro.

Terezo (mallaŭte al Alberto)

Ĉu vi jam komencas?

La Profesoro

Mi pasis hieraŭ je la deka nokte tie ĉi... Via Moŝto estis ĉe la
fenestro.

Terezo

Hieraŭ! dum tia pluvo, profesoro...!?

La Profesoro

Ĉu hieraŭ ne estis merkredo?

Terezo

Jes.

La Profesoro

Estis lunlume.

Alberto

Hieraŭ pluvegis.

La Profesoro

Do, tio okazis la merkredon de la pasinta semajno... (Ordante la
librojn sur la tablo.) Sinjoro Komandoro ĉiam sanega?

Terezo

Feliĉe.

La Profesoro

Mi legis en ia ĵurnalo, ke li estas elektita prezidanto de ia
kompanio... mi ne memoras de kia.

Terezo

De asekuroj.

La Profesoro

Ŝajnas, ke jes... Kaj nun! Kun tia kompanio Via Moŝto ne vivos tiel
sola... Kiam la kompanio estas bona ĝi signifas riĉaĵon.

Terezo

Tiu kompanio estas en bonega situacio.

La Profesoro

Mi ĉiam diras al la knaboj, ke ili evitu la malbonajn kompaniojn.
Estas iu Aŭgusto, kiu loĝas tie ĉi najbare... Ho, Sinjorino! Li
estis mia lernanto... Li estas ŝtonego! Li neniam forlasis la
substantivon, kaj por formi la multenombron... Kia batalo! Mi al
li diradis: oni formas la multenombron per la aldono de "s"...
ekzemple... Nenio! Silento! Ŝtonego, mia Sinjorino! Estas vere,
ke la patro ankaŭ estas nomata S-ro Ŝtonego.

Alberto

Ne, profesoro, li estas S-ro Pipro.

La Profesoro

Kiel, Pipro? Ha, jes... vi estas prava--li estas Pipro, Ŝtonego
estas la alia, mia domluiganto. Li ankaŭ estas malmola, tre malmola.
(Ŝanĝas la okulvitrojn verdajn je aliaj malklaraj.)

Alberto (al si mem)

Okulvitroj ŝanĝitaj. Mi forkuris de Camões, sed mi ne min forsavas
de la verboj neregulaj.

La Profesoro

Bone. Ni laboru.

Alberto

Mi iras por preni miajn librojn. (Eliras dekstren.)


Sceno sesa

Terezo kaj la Profesoro

Terezo

Nu, profesoro! Ĉu vi opinias la knabojn preparitaj por la ekzamenoj?

La Profesoro

Certe, Sinjorino. Pri la angla lingvo ŝajnas al mi, ke ili estas
iomete malprofundaj, ili ankoraŭ konfuziĝas. Ili sin prezentas tro
memfide, kaj kiam mi pensas, ke ili tradukas Macauley aŭ Walter
Scott, ili tradukas Chateaubriand. La pli maljuna precipe...!
Inteligenta, tre inteligenta, sed ruza kiel neniu! Ĉar mi ne
vidpovas bone, li trompas min, kaj mokas min. Mi demandas, ekzemple:
Kiel oni diras ĉevalo en la angla lingvo? Kaj li tuje respondas:
_Cheval!_ Terpomo? Li: _Pomme de terre_. Kaj mi konsentas...
Manko de vidpovo. Kiam tio okazas, la alia ĉiam atentigas min. Nun
mi kunportas okulvitrojn pli fortajn kaj en granda kvanto. Mi havas
ilin por ĉiuj lingvoj kaj sciencoj. (Elprenas el la poŝo aron da
okulvitroj.) Por la matematiko... Bonvolu Via Moŝto vidi la dikon de
tiuj lensoj.

Terezo

Vere, ili estas tre dikaj.

La Profesoro

Kaj tre delikataj, senmiksa kristalo. Ili kostis al mi tre multe. Kun
tiuj ili ne trompos min.

Terezo

Kaj Edmundo?

La Profesoro

La pli juna?

Terezo

Jes.

La Profesoro

Perlo! Kaj tre inteligenta! La pli maljuna estas aglo, li flugos tre
alten, Sinjorino... sed li volas nur ludi. Li estas el tiuj, kiuj
maljuniĝas ludante la blindkaŝon.

Terezo

Tia estonteco ne plaĉas al mi.

La Profesoro

Sed li estas gaja.

Terezo

Kaj pri la portugala lingvo? Ĉu ili progresas kontentige?

La Profesoro

Pri la portugala lingvo mi ne estas tre postulema, ĝi estas hejma
lingvo, oni ne atentas pri ĝi. Por la fremdaj mi aplikas mian tutan
atenton. Hejme oni sin kondutas senceremonie: vestaĵeto el kotono,
eĉ kun unu aŭ alia flikaĵo. Por iri en la societon oni postulas la
plej bonajn vestojn, ĉu ne vere? Unu solecismo, de tempo al tempo,
en la portugala lingvo, eĉ estas spritaĵo... Kaj kie staras tiu,
kiu ĝin ne diras, sinjorino?

Terezo

Sed mi ne konsentas kun vi, profesoro. Mi opinias ke ili devas scii
fundamente sian gepatran lingvon, eĉ kun malprofito por la aliaj.
Unue mi, poste vi.

La Profesoro

Jes, unue Via Moŝto.

Terezo

Ne, la portugala lingvo.

La Profesoro

Tiel vi opinias?

Terezo

Kaj tiuj, kiuj saĝe pensas.

La Profesoro

Nu! En mia spirito mi formis la ideon, ke Via Moŝto, kiel la
plejmulto el la gepatroj preferas, ke la knaboj diru unue: _Bon jour!_

Terezo

Ne, mi postulas, ke li diru unue--"Bom dia."[4] kiel diradis liaj
prapatroj, poste...

La Profesoro

Prave oni diras, ke ne ekzistas regulo sen escepto. Nu, en la
portugala lingvo ili ne estas ankoraŭ tre progresintaj, tio estas
vero... sed en la franca!... Ili scias parkere elĉerpaĵojn el
Racine, Corneille, Lamartine, Hugo...

Terezo

Kaj el Camões?

La Profesoro

Camões?... Camões estas domano. Nur de ne longe, ili lernas
"La luziadojn". Sed ni povas atendi.


Sceno sepa

Terezo, La Profesoro, Edmundo, poste Lucindo

Edmundo

(eniras tra la maldekstra pordo kunportante librojn)

Bonan tagon, profesoro.

La Profesoro

Bonan tagon. Ĉu tiu estas la alia? (Atentigante la rigardon.) Ho,
ĝi estas la pli juna. La alia estis tie ĉi antaŭ ne longe.

Terezo

Li iris por preni la librojn.

La Profesoro

Mi ne dubas, ke li restas tie. (Terezo sonoras.) Certe estas necese
lin vokigi. (Lucindo aperas dekstre.)

Terezo

Diru al Alberto, ke jam estas la horo de la leciono.

Lucindo

Jes, sinjorino. (Malaperas.)

La Profesoro (sidiĝante ĉe la tablo)

Nia leciono hodiaŭ estas...?

Edmundo

Verboj de la unua konjugacio.

La Profesoro

Verboj de la unua konjugacio... Ĉu vi memoras, kion mi diris al vi
pri la verboj de la unua konjugacio?

Edmundo

Ke ĉiuj estas tre freŝaj...

La Profesoro

Tre bone. Kial?

Edmundo

Ĉar ili finiĝas per "ar"[5]

Terezo

Eĉ "queimar"[6], ekzemple, profesoro?

La Profesoro

Jes, sinjorino, ĝi estas el la unua konjugacio.

Terezo

Mi bone scias; sed ĉu ĝi estas freŝa?

La Profesoro

Ĝi havas "ar" en la fino.

Terezo

Jes, kiam oni surblovas la brulvundon.

La Profesoro

Tiu procedo mnemonika estas ekskluzive mia.

Terezo

Kaj ĉu vi havas alian por la ceteraj konjugacioj?

La Profesoro

Mi pripensas pri tio, sinjorino.


Sceno oka

La Profesoro, Terezo, Edmundo kaj Alberto

Alberto

(eniras kun brovoj kuntiritaj kaj sidiĝas krucigante la krurojn)

Mi ĉeestas!

La Profesoro

Bonan tagon... (Fiksante lin per la rigardo kaj al si mem.) Tiu ĉi
estas la alia... (Laŭte.) Mi pensas, ke por hodiaŭ ni havas
ekzercon de verkado, ĉu ne vere? (Esplorante kajeron.) Jen estas en
mia notlibro. (Legante.) "Por la filoj de komandoro Barboza, ekzercoj
de verkado kaj kilogramo da kafo"... (La knaboj ridas. Korektante.)
Ne, la kafo estas por mi. (Fermante la kajeron.) Kia temo?

Edmundo

Laŭvola.

La Profesoro

Laŭvola... Tre bone. Kaj... ĉu vi ambaŭ ĝin faris?

Alberto kaj Edmundo (samtempe)

Jes, sinjoro.

La Profesoro

Tre bone.

Terezo (al Alberto, mallaŭte)

Sidu dece.

La Profesoro

Sinjoro Alberto. (Alberto stariĝas.) Legu vian ekzercon.

Alberto

Nature?

La Profesoro

Kompreneble.

Alberto

Iafoje vi postulas, ke ni legu emfaze.

La Profesoro

Jes, vi estas prava. Sed hodiaŭ mi volas, ke vi legu nature.

Alberto (legante dolĉe)

"Tagiĝo."

Edmundo (surprizita)

"Tagiĝo!"

Alberto

Pro kio la miro? La profesoro diris, ke mi evitu la malklarecon: pli
klara ol la tagiĝo... nur la tagmezo.

Edmundo

Sed ankaŭ mi...

La Profesoro

_Sol lucet omnibus._ La suno lumas por ĉiuj.

Alberto (superece)

Kiu scias, ĉu Dio faris la tagiĝon, nur por ke mia klera frato ĝuu
kaj priskribu ĝin?

Terezo

Ne koleriĝu.

Alberto

Mi ellitiĝis je la kvina: panjo povas atesti, kion mi diras; mi iris
en la ĝardenon por surprizi la unuan lumradion. Kion mi vidis, tio
estas tie ĉi, bona aŭ malbona. (Dum la legado, Edmundo ne povas sin
moderigi, esprimante per gestoj nereteneblaj sian indignon. La
profesoro signofaras, ke li kvietiĝu; Terezo devigas lin sidiĝi,
lin kvietigas. Alberto ne maltrankviliĝas kaj proporcie, laŭ li
legas, grandiĝas lia entuziasmo): "Malforta koloro heligas serenan
la ĉielon. La rando de l' horizonto ruĝetas, koloriĝas per
purpuro--oras trio strekas ĝin, brilegante. La nestoj vekiĝas, kaj
la birdaro forflugas ĝoje, pepante tra la libera spaco. La arboj
rebrilas, malseketaj de roso; gutoj brilantaj ektremas sur la
delikataj folioj, kaj la akvoj rapidetaj kantas murmure..."

Edmundo (ne povante sin reteni)

Sed tio estas el mi!

La Profesoro

Silentu!

Edmundo

Li forŝtelis.

Terezo

Tion oni ne diras!

La Profesoro

La verbo "forŝteli", de la vidpunkto de la ĝentileco, estas neregula,
neregulega. Ĝi ne estas dirinda, ĝi ne estas konjugaciinda, ĝi ne
estas uzinda.

Edmundo

Eĉ kiam ĝi estas la esprimo de la vero?

La Profesoro (kategorie)

_Nunc et semper!_ Nun kaj ĉiam!

Alberto (tre kviete)

Ĉu mi povas daŭrigi?

Terezo

Jes, vi povas.

Alberto (daŭrigante)

"...kantas murmure..."

La Profesoro

Kiel bonege!

Alberto

"...kantas murmure kaj agrable. La brutaro blekas sur la kampoj;
sonorilo aŭdiĝas de malproksime; la kulturisto aperas ĉe la pordo
de sia kabano, kaj, feliĉa, rigardante la leviĝantan sunon,
suprenlevas la manojn, kvazaŭ por danki al la Kreinto la bonfaron de
la lumo." Mi finis (sidiĝas).

La Profesoro

Lukse bele! Lukse bele! Nun sinjoro Edmundo. Mi jam scias, ke vi
elektis la saman temon, sed ne estas temoj, ne jam pritraktitaj de la
poetoj... _Nihil novi sub sole._ Nenio nova sub la suno... kaj ĉiam
aperas novaĵoj. La verko de via frato estas bonega, sed la via povas
esti pli bona. Ni vidu.

Edmundo

Sed ĝi estas la sama... Mi certigas, ke Alberto kopiis... Mi ne legos.
(Lasas la verkaĵon sur la tablo. Terezo, nerimarkite, forprenas
ĝin, kaj malferminte libron, kaŝas la paperon inter la folioj.)

Alberto

Ĉu mi kopiis?!

Edmundo

Ja, vi kopiis!

Terezo

Sed kiel tio okazis?

Edmundo

Tie ĉi mem. Mi estis fininta mian taskon, kiam Alberto eniris,
demandante, ĉu mi jam faris la ekzercon. Mi respondis jese, kaj li,
kiu estas ruza, eklaŭdis min: "ke mi certe skribis belan paĝon, ke
mi estas talentplena, ke mi versofaras admirinde..." kaj...

La Profesoro

...kaj vi lasis la fromaĝon fali.

Edmundo

La fromaĝon?! Kian fromaĝon?

La Profesoro

Jes, kiel ĉe la fablo de l' korvo kaj la vulpo.

Edmundo

Post multe da babilado, da bedaŭro, li petis, ke mi donu al li la
verkon por ĝin montri al Aŭgusto. Mi, naive, transdonis al li...

Alberto

Vi mensogas!

Terezo (admone)

Alberto!

La Profesoro

Do, ekzistas malhonestaĵo.

Edmundo

Jes, sinjoro, kaj la viktimo estas mi.

Alberto (atakante)

Ekpruvu! Li diras, ke mi iris por montri la verkon al Aŭgusto. Do,
vokigu Aŭguston, kaj li diru, ĉu li jam vidis min hodiaŭ.

Edmundo

Tion mi kredas. Vi ne kunestis kun li, vi estis kopiante tion, kion
mi faris.

Alberto

Mi skribis mian verkon matene; mi lasis ĝin en la paperujo, kaj
poste mi iris en la ĝardenon. Sinjoro mia frato ne forlasis la
ĉambron... Kion li tie faris, mi ne scias.

Edmundo

Eble vi volas diri, ke mi estis kopianta vian inspiraĵon?

Alberto

Mi ne diris tiom.

La Profesoro

Fine, unu el vi alpropriigis al si fremdan verkon. La kulpulo sin
prezentu, kaj mi promesas mian pardonon.

Terezo

Momenton, profesoro. Relegu vian verkon, Alberto.

Alberto

Tre volonte. (Malvolvas la paperon kaj legas kviete.) "Malforta
koloro..."

Terezo

(ŝajnigante legi en la libro, samtone)

..."heligas serenan la ĉielon." (Movo de Alberto. La du knaboj sin
interrigardas, mirigite. La profesoro ŝanĝas la okulvitrojn
maltrankvile.)

Alberto

"La rando de l' horizonto ruĝetas,"

Terezo

..."koloriĝas per purpuro,..."

La Profesoro

Eksterordinare!

Alberto (per voĉo tremanta)

--"ora strio..."

Terezo

..."strekas ĝin, brilegante." (Ridetante.) Daŭrigu...

Alberto (jam konfuzite)

"La nestoj vekiĝas..."

Terezo

..."kaj la birdaro forflugas ĝoje, pepante tra la libera spaco."
Daŭrigu!

Alberto (per voĉo preskaŭ neaŭdebla)

"La arboj rebrilas..."

Terezo

"Malseketaj de roso,..."

La Profesoro

Kian mirindegan memorkapablon vi havas!

Terezo

Antaŭen!

Alberto (kolerete)

Mi ne legos plu.

Terezo

Tute ne estas necese. Ambaŭ vi meritas severan punon, ĉar ambaŭ vi
estas kulpuloj de la sama krimo. La elĉerpaĵo estis malnoble
kopiita el Alexandre Herculano.[7]

La Profesoro

Kiel! Mistifikaĵo!... (Ŝanĝas la okulvitrojn.) Ho!

Edmundo (mirigite)

Kopiita! el Alexandre Herculano! Panjo vi eraras.

Terezo (montrante la libron)

Vidu tie ĉi (momento de silento).

Alberto

Mi jam sciis. (Al Edmundo.) Ĉu mi ne diris al vi, ke mi senmaskigos
vin?

Edmundo

El Alexandre Herculano... Sed tio estas neebla!

La Profesoro

Kial neebla, se ĝi estas en la libro?

Edmundo

Mi certigas...

Alberto

Mi tion faris intence. Vi pensis, ke vi trompas min. Mi estos ĉio,
kion vi volos, escepte malsaĝulo. (Arogante.) Ĝi estas kopiita el
Alexandre Herculano... Mi vidis, kiam li estis kopianta; mi notis la
numeron de la paĝo kaj mi decidis konfuzigi lin ... per ŝercaĵo.

Terezo

Ĉu vi?

Alberto

Jes, patrino, mi mem. En ĉi tiu domo estas nur unu persono, kiu
laboras: tiu estas sinjoro Edmundo. Ĝi estas perfektaĉo, tia verko.
Mi same kapablas verki poemojn.

Edmundo (priokupita)

El Alexandre Herculano...! Dio mia! sed kiel tio okazis?! mi neniam
vidis verkon el Alexandre Herculano... Ho! jes! mi legis "Eŭriko",
sed jam antaŭ tre longe. (Afliktita.) Mi freneziĝas.

Alberto (sarkasme)

Ho, frato mia! Tiu ne estas la unua korbo, kiun vi faras.[8]

Terezo (stariĝante, severe)

Sufiĉe! (Al Edmundo.) Do, vi ne kopiis?

Edmundo

Mi ĵuras, panjo...

Terezo

Ne ĵuru. Sufiĉas, ke vi diru: jes aŭ ne.

Edmundo (fiere)

Ne!

Alberto

Kaj li neas!...

Terezo (al Alberto)

Kaj vi?

Alberto (senĝene)

Mi kopiis...

Terezo

El Alexandre Herculano.

Alberto

Kompreneble.

Terezo

Profesoro, la verko, bona aŭ malbona, estas originala el Edmundo
(Movo de la knaboj--ĝoja, de Edmundo; indigna, de Alberto.) Mi uzis
artifikon, kaj la rezultato preterpasis ĉion, kion mi esperis. Jen
estas la originalo de Edmundo, kiu min servis por la lego; la verko
de Alexandre Herculano, kiu estas en mia mano, estas ... la nunjara
almanako. (Al Alberto.) Kaj nun? Ĉu vi havas ion por diri kontraŭ
via frato?

La Profesoro (al si mem)

Tiu virino havas sangon de Salomono en siaj vejnoj.

Alberto (konfuzite)

Mi ŝercis...

Terezo

Vi ŝercis? Ne! vi havigis al vi ludilon miksitan el mallaboremo, el
malnobla flato, el mensogo, kaj plie el kalumnio. Nur unu el tiaj
elementoj sufiĉas por makuli unu vivon. Vi uzis ilin samtempe, kaj
via ago devas resti kiel ekzempla malvirto. Memoru ĝin, kaj
korektiĝu. Kaj pro kio vi vidas vin humiligita? Ĉu pro tio, ke vi
estas malsprita? Ne. Pro tio, ke vi estas malsanulo? Ne. Pro tio, ke
vi ne disponas je tempo por labori? Ne.--Simple pro tio, ke vi estas
mallaborema.

Alberto (sin ĵetante en ŝiajn brakojn)

Panjo ... mi promesas...

Edmundo (kortuŝita)

Lasu lin, panjo. Li ne faris malbonintence. Alberto estas bonkora.

Alberto

Kaj honorama, mia frato; vi vidos! (Eliras plorante. Terezo lin
sekvas.)

La Profesoro

(ŝanĝante la okulvitrojn, post silento)

Vi, mia amiketo, antaŭgardu vin: aŭdu la belajn vortojn, sed evitu,
ke la fromaĝo defalu el via beko. Vulpoj ekzistas ĉie kaj centope,
kaj ili scias kanti, eĉ plezurige.

(Kurteno.)




OLAVO BILAC

La nigra papilio

Komedio en unu akto

  El portugala lingvo
  tradukis
  La Forgesito


Personoj

  Matildo
  Mario, servistino
  Eleonoro, filino de Matildo


Unu-akto

Ĉambro eleganta: Pordoj flankaj


Sceno unua

Eleonoro kaj Mario

Mario (tenante plum-balailon)

Tre granda?

Eleonoro

Grandega!... Kaj tute nigra. Ĝi ŝajnis velura. Mi estis, ĉe la
fenestro, ĝuanta la lunlumon, kiam ĝi eniris, kaj sin metis sur la
kartonan kadraĵon de la orkideoj.

Mario (priokupita)

Kaj tio okazis nokte...

Eleonoro

Jes, nokte.

Mario

Des pli malbone. Tiuj aferoj, nokte, estas plej danĝeraj. Nigra
papilio...

Eleonoro

Eble tiu estas averto, Mario.

Mario

Jes... Eble...

Eleonoro

Mi tre timas morti... (Ploras.)

Mario

Ne ploru, fraŭlino. Mi tuj faros ion; vi vidos, ke nenio malbona
okazos.

Eleonoro

Ha, Mario! (Kun intereso.) Kio?

Mario

Lasu... Mi prenas sur min la aferon.

Eleonoro

Kaj ĉu vi jam vidis ion similan?

Mario

Ja, certe...! Kiom da ili! Nia bona Dipatrino!... Oni ne povas plu
kalkuli. (Mistere.) Aŭskultu! Iam, hejme, ni estis laborantaj nokte
en la manĝoĉambro, kiam ĉe la duono de la naŭa, eniris nigra
papilio, tute egala al tiu, kiu aperis al vi, kaj enflugis, haltante
jen sur la plafono, jen sur la mebloj, kun la grandaj flugiloj larĝe
etenditaj. Mia mortinta patrino, kiun Dio gardu, tuj malbenis ĝin,
per preĝo tre forta, tiel forta, fraŭlino, ke, iafoje, ŝi ne
alvenis ankoraŭ al la mezo, kaj la miraklo jam estis farita. Okazis
konfuziĝo, neniu plu pensis pri kudrado, kaj ni ekforpelis la
antaŭsignon.

Eleonoro

Kaj kio okazis?

Mario

Nenio, pro la preĝo de panjo. Alifoje boteleto da salo elverŝiĝis
sur la tablon. Ha, fraŭlino!... La sango malaperis el miaj vejnoj,
kaj mi tuj faris ĵuran promeson al Sankta Antono. Tamen, malgraŭ
tio, post unu jaro mia frato rulfalis sur la ŝtuparo kaj rompis al
si la brakon. Se mi ne estus farinta la promeson, mi ne scias, kio
okazus al la knabo. Ne! Kun tiaj aferoj mi ne volas ludon. Dio
liberigu min! (Faras kruco-signon.) Mi kunportas ĉiam miajn
amuletojn: unu pugn-amuleto el gagato, du el Gvineo, tri el korno,
unu el koralo; mi havas ĉe la litkapo unu de tiu ĉi grando. Kaj tiu
ĉi... (vidigas pugn-amuleton ĉe ŝia zono), kaj ankaŭ dento de
maj-skarabo. La fraŭlino devas havi ŝian amuleton, almenaŭ unu. Ne
ludu kun tia afero.

Eleonoro

Mi mortiĝas, Mario...!

Mario

Ne, vi ne mortiĝos. Fidu al mi. (Memfidege.) Nu! Ĉu mi estas aŭ ne
via amikino? Mi, tiel frue kiel mi finos mian laboron, mi eliras al
mia ĉambro, kaj mi preĝos.

Eleonoro

Do, iru tuj. Mi faros la balaon anstataŭ vi.

Mario

Vi?

Eleonoro

Jes. Kial ne?

Mario

Eble mia mastrino koleriĝos.

Eleonoro

Ne. Mi diros, ke mi mem tion volis, por fari iom da ekzerco. (Alia
tono.) Kaj ĉu vi scias, kie estas troveblaj la pugn-amuletoj?

Mario

Jes.

Eleonoro

Kiaj estas la plej bonaj?

Mario

Tio dependas de la celo: por ensorĉigo, tiuj el Gvineo, aŭ el
gagato. Por bonŝanco, tiuj el koralo. Por ... mi scias. Vi devas
porti unu el gagato.

Eleonoro

Ĉu vi kapablas aĉeti unu por mi?

Mario

Jes.

Eleonoro

Kiel vi estas bonkora.

Mario

Ha! Kiam mi estas amika, mi estas vere amika.

Eleonoro

Donu al mi la plumbalailon, kaj iru tuj preĝi.

Mario

Do, ĝis baldaŭ. Kaj ne timu; de kiam mi preĝas, la malbono estas
venkita. Ĉu vi ne memoras tiun serviston, kiu servadis tie ĉi?
Felicianon? Mi tiele malamis lin!... Mi tiom preĝis, ke la mastro
forsendis lin.

Eleonoro

Ĉar li ŝteladis liajn cigarojn.

Mario

Babilaĵoj, fraŭlino! La ŝtelinto, tiu estis mi.

Eleonoro

Vi?!

Mario

Jes, fraŭlino.

Eleonoro

Kaj ĉu vi fumas?

Mario

Pro kolerego. Tiam mi fumis.

Eleonoro

Kaj vi ne sentis kapturnon?

Mario

Ne, mi ne fumadis la cigarojn. Mi volis nur diri, ke interne mi
furioziĝis. Mi ĵetadis ilin sur la straton, certa, ke la mastro
suspektos Felicianon, kaj tio okazis. Mi diras tion al vi, por ke vi
vidu, ke, kiam mi preĝas, mi sukcesas.

Eleonoro

Sed ŝajnas al mi, ke ne la preĝoj faris tion, Mario... ĉar...

Mario

La cigaroj... Nu! Se mi ne estus preĝinta, la mastro ne rimarkus la
ŝtelon. Vi vidos.

Eleonoro

Do, iru. Mi ne kvietiĝas, antaŭ ol vi preĝos.

Mario

Nu, mi iras!

Eleonoro

Iru... Kaj atentu... Vi povas preni por vi la manteleton el punto.

Mario

Kaj por vi?

Eleonoro

Mi havas alian.

Mario

Dio pagu vin. (Eliras dekstren.)


Sceno dua

Eleonoro kaj Matildo

(Eleonoro senpolvigas la meblojn, senatente, penseme.)

Matildo

(enirante tra la maldekstra pordo)

Ho! Kio okazas? Ĉu kaptis vin la febro de la purigo?

Eleonoro

Mi distras min.

Matildo

Bela distraĵo, nedubo. (Rimarkante, ke ŝi ploras.) Kio okazas al
vi?

Eleonoro

Multe mi timas morti, panjo!

Matildo

Morti... Sed... ĉu vi sentas ion?

Eleonoro

Nigra papilio eniris en mian ĉambron, kaj haltis sur la kadro de la
orkideoj.

Matildo

Kion signifas tio?

Eleonoro

Ĝi estas averto.

Matildo

Averto pri kio? Nu, filinjo... Kiu enmetis tiajn ideojn en vian
kapon? Se vi ne volas, ke la noktaj papilioj eniru en vian ĉambron,
fermu la fenestrojn. Mi, ĉiunokte, ilin havas, triope, kvarope,
flugetantaj ĉirkaŭ mia litkurteno, kaj mi ne troe atentas pri tio.
Nia domo estas inter arboj, kie vivas la bestetoj de Dio, kiuj sin
sentas altiritaj al la lumo. Kie estas la malbono, kiam ili vizitas
min?

Eleonoro

Kaj la noktuo? Mi aŭdis ĝin ĉiunokte.

Matildo

Ankaŭ mi.

Eleonoro

Kaj panjo ne timas?

Matildo

Timi... Kion?

Eleonoro

La morton.

Matildo

Vi freneziĝis. La noktuo kantas, kiel kantas la piroloj kaj la
kanarioj. La kanto estas laŭ instinkto de l' birdoj. Ĉiu el ili
montras per speciala maniero sian feliĉon pri vivo--tiu ĉi pepante,
kiel la paseroj; tiu ĝemante, kiel la turto. La noktuo havas
bleketon malĝojan, sed ĝi ne antaŭdiras malbonaĵojn--ĝi ne estas
antaŭdiristino; ĝi estas nedanĝera besto, kiu vivas plenumante
sian destinon. Kio, precipe, igas ĝian kanton malĝoja, tio estas la
nokto kun la mistero, kiun nia fantazio disportas tra ĝi. La grekoj
faris el la noktuo la penseman kunulon de Minervo, simbolo de la
meditado, flanke de la saĝeco; kaj ni humiligas ĝin kiel
antaŭdirantinon de la Morto. Superstiĉoj, mia filino.

Eleonoro

Superstiĉoj!...

Matildo

Jes. En la cerbo de la nesciulo estas nature, ke ili ekzistas; la
kavaĵoj plenaj de mallumo estas la loĝejo de la legendo--tie vivas
la drakoj, la ensorĉitaj bestoj, mirindigaj genioj. Por ke ĉio
malaperu, sufiĉas la brilo de l' suno. Ili estas la rezultato de la
ombro, perfekta figuro de la nescio. En cerbo kiel la via, tiaj
kredoj ne devas persisti. Ĉu vi jam vidis, hazarde, ian feinon, ian
monstran flugbeston?

Eleonoro

Ne.

Matildo

Tamen la fabeloj estas plenaj de ili, kaj ekzistas homoj certigantaj,
ke ili jam ilin vidis. Petro, tiu servinto de via patreto, diradis,
ke li renkontis akvo-feinon,[9] ĉe l' bordo de la rivero, kombantan
al si la harojn per arĝenta kombilo. Kuraĝega ĝis la tro-riskemo,
pro pago ia, li kapablos preterpasi, nokte, la lokon, en kiu li vidis
la nomitan feinon. Li estis malklerulo, spirito naiva, plena de
superstiĉoj. Sed vi...? Kiajn pruvojn vi havas?

Eleonoro

Mi? Sennombrajn!

Matildo

Diru unu.

Eleonoro

Tiel subite mi ne memoras. Interparolu kun Mario.

Matildo

Ha! Mario... Mi jam suspektis. Ĝi estas ŝi, kiu enmetadas en vian
kapeton naivajn kredaĵojn. La superstiĉo, mia filino, estas
malutilega fantazio--anstataŭ fariĝi floro, ĝi pintiĝas en
dornoj, kaj sin returnas al la propra animo, kiu ĝin naskis: ĝi
estas la restaĵo veneniga de la poezio. Forgesu tion. Al ĉio vi
atribuas povon pereigan, kaj vi traserĉas antaŭsignojn en la plej
sensignifaj fenomenoj--guto da oleo kiu elverŝiĝas, iom da salo
elŝutita, plorbojo de hundo, kraketo de meblo. Ĉu vi opinias, ke la
fortoj de la naturo havas nenion por fari, kaj sin amuzas susurante
antaŭdirojn, montrante signojn de malfeliĉo? Sensenco!

Eleonoro

Panjo kontentiĝas dirante--sensenco! Sed vi ne konvinkas min pri la
malo.

Matildo

Mario! Mi ne scias, kie ŝi lernis tiom da aferoj: ŝi interpretas
sonĝojn, klarigas la influon bonfarantan aŭ malutilegan de la
insektoj, demonstras, per absurdo, la ekziston de la demonoj, ŝi
scias, kie estas sorĉistinoj, ŝi konas la herbojn sorĉantajn. Ŝi
estas kreitaĵo admirinda, supernatura, kapabla por ĉio, escepte por
balai la domon kaj senpolvigi la meblojn, se oni ne insistas pri tio.

Eleonoro

Ĉio, kion ŝi diras, estas vera--pli unu tagon, malpli unu tagon,
ĉio okazas.

Matildo

Kaj kion ŝi diris pri la nigra papilio?

Eleonoro

Tion, kion ĉiuj scias.

Matildo

Ĉiuj? Ne: mi ne scias.

Eleonoro

Ke ĝi antaŭdiras malfeliĉon.

Matildo

Ha! Tiun ĉi fojon la profetaĵo efektiviĝos. Voku ŝin. Mi volas
aŭdi, kion ŝi diras. Al mi tre interesas la scio pri la tuta
prognozo mistera. (Eleonoro eliras dekstren. Matildo sidiĝas ĉe la
tablo kaj ekskribas. Poste silento.)


Sceno tria

Matildo kaj Mario

Mario

(enirinte tra la dekstra pordo)

Ĉu la mastrino vokigis min?

Matildo (severe)

Jes. Unue por diri, ke vi legas troege.

Mario (surprizite)

Legi! Ĉu legi troege? Sed mi neniam vidis alfabetumon, mastrino. Mi
neniam eniris en lernejon.

Matildo

Neniam vi tuŝis alfabetumon?

Mario

Mi? Ne, sinjorino.

Matildo

Ha! Vi ne legas tion, kio estas proksime al viaj okuloj, kion ĉiuj
vidas; vi ne komprenas kiel grupo da literoj formas vorton, kaj vi
volas legi la nevideblan, trapenetri la sekretojn de Dio, atingi la
profundon de la Destino?

Mario

Mi ne komprenas, kion vi diras.

Matildo

Ĉu vi ne komprenas?

Mario

Ne, sinjorino.

Matildo

Kion signifas nigra papilio?

Mario

Nigra papilio? Malfeliĉo.

Matildo

Kaj akrido?

Mario

Akrido? Se ĝi estas verda--espero, sano, mono; se ĝi estas
malhela--ĉagreno. Kolibro verda--ĝojiga letero; bruna--malbonaj
novaĵoj. Grilo en la domo--malsano; en la flora ĝardeno--baldaŭa
alveno de parenco. Hirundo ĉirkaŭflugante la domon...

Matildo

Sufiĉe...

Mario (protekteme)

Mi scias, kial mia mastrino demandas tion...

Matildo

Ĉu vi scias?

Mario

Jes, mi scias, sinjorino; ĝi estas pro la nigra papilio. Sed ne
maltrankviliĝu, sinjorino--mi jam komencis la preĝon.

Matildo

Ĉu vi jam komencis la preĝon?

Mario

Jes, sinjorino.

Matildo

Kaj la papilio?

Mario

Ĝi foriris.

Matildo

Kaj vi tuj iros akompani ĝin?

Mario

Ĉu mi?! Kiel?

Matildo

Prenante vian pakaĵon kaj elirante tra la strata pordo.

Mario

Ĉu mia mastrino maldungas min? Kion mi faris?

Matildo

Ĉu vi ne scias?

Mario

Ne, sinjorino.

Matildo

Nu, mi tuj diros al vi. (Kviete.) Atentu: Se anstataŭ balai la
ĉambron, alportante la balaaĵon al la deponejo, vi amasigus ĝin
sub la mebloj, kio okazus post malmulte da tempo? Eĉ se plej multe
zorge ni kaŝus ĝin, ĝi elŝutiĝus kaj, ĉe la plej malforta
venteto, la polvo kaj la aliaj restaĵoj disŝutiĝus en la tuta
domo.

Mario

Sed neniam mi faris tion.

Matildo

Vi faris pli grandan malbonaĵon.

Mario

Ĉu mi? mia mastrino povas esplori kaj, se vi trovos ion sub la
mebloj, vi rajtas senkapigi min.

Matildo

Mi ne diras, ke estas io sub la mebloj, sed la spirito de mia filino
superpleniĝas...

Mario

Kaj mi...? En la spirito, ... Sed mi neniam vidis la spiriton de
Fraŭlino... Kion mi tien enmetis?

Matildo

Nigrajn papiliojn, akridojn, pinĉprenon da salo, spegul-pecetojn,
feliĉigajn foliojn, pugn-amuletojn, konketojn, maj-skarabojn,
herbojn sekajn... Mi ne scias kion plu! Kiu ĵetis tiujn frivolaĵojn
en la animon de Eleonoro? Vi.

Mario

Mi?

Matildo

Jes, vi! Eleonoro estis gaja knabino, ĉiam ridema, elprenante el la
vivo la helan parton--. Vi enpuŝis ŝin en la ombron kaj vi
surĵetis sur ŝin ĉiajn balaaĵojn, kiujn vi kunportadis.

Mario

Kia balaaĵo, mastrino?

Matildo

Viaj superstiĉoj, viaj kredaĵoj ridindaj. Mi volas purigi, aerumi
la spiriton de mia filino, kaj ne estos al mi facile sukcesi, se vi
restos pli longe apud ŝi.

Mario

Mi ne komprenas, kion mastrino diras. Oni faris sorĉaĵon.

Matildo

Vi mem faris... Mi forsendas vin, ĉar mi ne volas sorĉistinojn en
mia hejmo.

Mario

Sorĉistino! mi...!? (Plorema.) Tiel okazas ĉiam: kiu plej faras,
malplej meritas; ju pli da laboro, des malpli da honoro. Mi nur volas
la feliĉon de la fraŭlino, kaj mia mastrino nomas min sorĉistino.
Dio estu laŭdata! La malsaĝa estas mi...

Matildo

Mi ne kontraŭdiras.

Mario

Jes. La malsaĝa estas mi--ĉar mi ne korektiĝas. S-ro Dro Mamede
maldungis min pro araneo; nun mastrino forsendas min...

Matildo

Pro nigra papilio. La insektoj persekutas vin.

Mario

Nu, mastrino volus, ke mi lasu okazi la malfeliĉon?

Matildo

Kian malfeliĉon, Mario?

Mario

Tiu, kiu estis supre, en la aero...

Matildo

Ĉu estis malfeliĉo en la aero? En balono eble!

Mario

Mi ne scias.

Matildo

En la aero estas via kapo...

Mario

Mi povus paroli... sed mastrino opinias, ke mi estas sorĉistino.

Matildo

Ĉu vi povus paroli? Parolu, do.

Mario (plorante)

Ne, sinjorino. (Eliras dekstren.)


Sceno kvara

Matildo (sola)

Kompatinda! La kulpo, fine, estas de tiuj, kiuj ŝin edukis. Ĉe ili
estas la teruro, per kiu oni penadas korekti la infanon.--Anstataŭ
montri al ĝi la malbonon, oni minacas per fantaziaĵoj, kaj
plenigante malhele la infanan spiriton per strangaĵoj, antaŭe oni
preparas ĝin por ĉiuj malveraj ideoj, faras el ĝi timemulojn, kaj
la eraro; kaj antaŭjuĝoj, kiuj falas en la nescion spiritan de la
mensogo, multobliĝas je superstiĉoj. Pensante nur pri mi, la
kompatinda knabino daŭrigus sian oficon--ŝia superstiĉo ne min
timigas--mi estas tre bone kirasita kontraŭ ĝi: bedaŭrinde, la
spirito de Eleonoro ankoraŭ ne estas tute formita, kaj ĉio, kio
falas en ĝin, povas fariĝi floro aŭ dorno. Hodiaŭ estas la nigra
papilio, morgaŭ la akrido verda, poste la grilo, poste la musido...
Ne! Ni evitu ĝustatempe pli grandan malbonon.


Sceno kvina

Matildo kaj Eleonoro

Eleonoro

(eniras kurante, profunde senkuraĝa, kaj lasas sin fali sur seĝon,
etendante bluan paperon al Matildo.)

Voĉo (obtuza)

Legu, panjo. Mi ne kuraĝas.

Matildo

Kio estas tio?

Eleonoro

Telegramo.

Matildo

Ĉu vi ricevis ĝin nun?

Eleonoro

Ĝuste nun.

Matildo

De kie ĝi venas?

Eleonoro

De Laranĵeiras...[10] (Tragedie.) La papilio...

Matildo

Ĉu la papilio alportis ĝin?

Eleonoro

Nedube...!

Matildo

Ĉu la papilioj estas nun dungitaj en la telegrafejo? Mi ne sciis.

Eleonoro

Ne ŝercu, panjo. Mi estis certa pri tio.

Matildo

Pri la telegramo?

Eleonoro

Aŭ pri alia afero... pri ia malfeliĉo. Mario estis preĝanta, panjo
vokigis ŝin... Jen vi havas.

Matildo

Vere la malfeliĉo ne povus veturi pli rapide--por ne perdi tempon
ĝi venis telegrafe. (Eleonoro ploras.) Sed ne malkvietiĝu, antaŭ
ol vi legis la telegramon, kaj eĉ vi ne scias de kiu ĝi venas.

Eleonoro

Ĝi estas de Eŭgenio.

Matildo

Kiu Eŭgenio?

Eleonoro

Eŭgenio de Lima, tiu, kiu loĝas en Laranĵeiras.

Matildo

Ia kolegino? (Jesa kapsigno de Eleonoro.) Kaj ŝi estis malsana?

Eleonoro

Mi ne scias... Certe ŝi mortis.

Matildo

Do, la telegramo ne venas de Laranĵeiras, filino,--ĝi venas de la
alia mondo.

Eleonoro

Ho! panjo...

Matildo

Ni vidu. Kvietiĝu. (Malfermas la telegramon kaj legas ridetante.)
Vere la papilio...

Eleonoro (ektremege)

Ŝi mortis!

Matildo (legante kviete)

"Eleonoro. Atendas vin morgaŭ nepre, bapto Mimi. Eŭgenio."

Eleonoro (surprizite)

Ha!

Matildo

Ŝajnas, ke la novaĵo ne postulas funebron?

Eleonoro

Pri la bapto de la pupo... Mi estas la baptopatrino. (Rekvietiĝinte.)
Kia senpezigo!

Matildo

Vi vidas, ke vi estis nejusta pri la papilio.

Eleonoro

Ha! Sed kiu scias tion, kio povos ankoraŭ okazi.

Matildo

Jes. Povos ankoraŭ okazi multe da aferoj. Vi povos, ekzemple,
opinii, ke la vesto, kiun la kudristino sendis, ne alĝustiĝas al
via nova ĉapelo...

Eleonoro

Ĉu la vesto jam venis?

Matildo

De mallonge.

Eleonoro

Kaj panjo diris nenion.

Matildo

Vi estis priokupata pri la papilio kaj pri la ŝercaĵoj de Mario.

Eleonoro

Vi parolas tiamaniere, ĉar vi ne vidis la papilion.

Matildo

Mi jam diris al vi, ke ili kutimas dormi sur mia litkurteno; pro tio
mi ne havas terur-sonĝojn, kaj mi ne envias la feliĉegon de la plej
feliĉegaj, ĉar mi konsideras min perfekte feliĉa. Kaj vi ankaŭ
estas tia: vi havas patron, kiu vin amegas; kaj mia koro... Kion plu
vi volas? (Altirante ŝin al si.) Diru: ĉu vi kredas ankoraŭ je la
influo fatala de la insektoj?

Eleonoro (timeme)

Mario...

Matildo

Mario estas kompatinda vilaĝano, mia filino; ŝi estis edukita de
nekleruloj, kiuj plenigis al ŝi la kapon per absurdaĵoj. Via
religio, kiu estas tute pureca, forigas kaj batalas ĉiajn
superstiĉojn. Ĉu vi kredas, ĉu vi opinias eblaĵo, ke Dio fidu la
sekretojn de sia kompato aŭ la decidojn de sia kolero al la vagantaj
papilioj aŭ al la akridoj? Ĉu vi kredas, ke Li sciigu siajn
intencojn laŭ maniero malmulte pura aŭ mallerta, elverŝigante
oliv-oleon aŭ dispecigante spegulojn, kaj ke Li donu al estaĵo
simplanima eksterordinarajn povojn por nuligi siajn intencojn? Ĉu vi
ne vidas, ke ĉio tio estas kontraŭ la komuna saĝo kaj kontraŭ la
principoj de via kredo? Vi parolas pri nigra papilio, kaj vi ne
havis ankoraŭ, dum viaj ferioj, tagon pli ĝojan ol la hodiaŭan.
Estas motivo, por ke vi malfermu larĝe la fenestrojn de via ĉambro,
lasante, ke ili eniru centoble, la antaŭdirantaj papilioj. (Karese.)
Forkuru de la kredaĉoj, ne atentu pri malsaĝaj vortoj. Mario estas
malspritulino--ŝi vivas en la mallumo de la nescio, en kiu oni lasis
ŝin, kaj, el la mallumo, la malfeliĉa elprenas ĉiujn malĝojegajn
fantaziojn, per kiuj ŝi venenigadis kaj miregigadis vian spiriton.
Papilioj, ili estu iaj ajn, de tiu aŭ alia koloro, ĉiuj ili estas
nedanĝeraj--ili vivas serĉante la lumon--la sunon aŭ la flamon de
l' hejmoj. Ili ne alportas antaŭdirojn, ili alportas ĉarmojn, ili
estas la evidentigo de la granda vivo, kiu plenigas la planedon
loĝatan de ni. Tiaj estas la papilioj.


Sceno sesa

La samaj kaj Mario

Mario (kun pakaĵo, singultante)

Jen mi, mastrino. (Al Eleonoro.) Atentu, fraŭlino; nur pro tio, ke
mi multe amas vin, oni forsendas min.

Eleonoro

Kiu forsendis vin?

Mario

La mastrino. Ĉu vi ne scias? Mi rakontis la aferon pri la nigra
papilio, kaj ŝi maldungis min. Ĉu mi ne diris al vi, ke okazos ia
malfeliĉo? La papilio eraris: anstataŭ eniri en mian ĉambron, ĝi
eniris en la vian; sed la antaŭdiro estis por mi. Plie, mia
pugn-amuleto fendiĝis; mi lasis ĝin sub la suno. Ĉio nebona okazas
al mi. Fine, la volo de Dio plenumiĝu.

Eleonoro

Ĉu panjo forsendas ŝin?

Matildo

Jes.

Eleonoro

Kial?

Matildo

Ŝia apudesto ne konvenas al vi. Ne nur la korpaj malsanoj estas
komunikeblaj, tiuj de la spirito ankaŭ estas.

Eleonoro

Do, nur pro la superstiĉaĵoj?

Matildo

Vere tio estas bagatelo...

Eleonoro

Kvietiĝu. De nun mi ne lasos min impresi, kaj eĉ mi bonfaros al ŝi.

Matildo

Ĉu vi?

Eleonoro

Panjo diris al mi de ne longe, ke pro nescio ŝi agas malbone.

Matildo

Jes, vere.

Eleonoro

Do, la nescio estas afero facile korektebla. Kaj jen mi korektos
ŝin: mi tuj ekinstruos ŝin la legadon.

Matildo

Vi povas diri: mi tuj lumigos ŝian animon.

Eleonoro

Permesu, ke ŝi restu, panjo. Mario estas bonega knabino.

Matildo

Se vi promesas plenumi, kion vi diris...

Eleonoro

Mi promesas. Ŝi alportis al mi la mallumon, mi kompense liveros al
ŝi la lumon.

Matildo

Tre bone. Nun al la sibilo. (Vokante.) Mario!

Mario (elviŝante la okulojn)

Jes, sinjorino!

Matildo

Eleonoro petas, ke mi restigu vin, kaj mi ne volas ĉagreni ŝin, por
ke ŝi ne atribuu tion al la influo de la nigra papilio.

Mario

Tiu malŝatinda!

Matildo

Se la familianoj plaĉas al vi...

Mario (lasante fali la pakaĵon)

Se ili plaĉas!... Sed kie mi trovos la zorgojn, kiujn mi ricevas tie
ĉi, la afablaĵojn, kiujn vi faras al mi?

Matildo

Nu! Vi povas resti kun ni la tutan tempon, kiun vi volos, se vi
lernos kredi, ke la papilioj flugas pace kaj la akridoj, kaj se vi ne
faros sorĉaĵojn ĝusta-tempajn aŭ ne-ĝustatempajn.

Mario

Mi promesas, mastrino. Mi mem vivas tre enuigita de tiuj aferoj.
Ĉio okazas inverse. Ĉu vi volas scii? Mian tutan salajron de la
pasinta monato mi perdis pro aĉeto de biletoj de loterio, kaŭze de
akrideto. Mi renkontis unu ĉe mia kapkuseno, kaj pro tio, ke mia
patrino ĉiam diradis: "Akrideto ĉe kapkuseno, mono, multe da mono",
mi aĉetis biletojn abundege.

Eleonoro

Kaj poste?

Mario

Ĉiuj nepremiitaj. La papilio aliras al la ĉambro de la fraŭlino,
kaj la domo falas sur min.

Matildo

Tio taŭgas, por ke vi konvinkiĝu. Krom tio, ke vi restas en mia
domo, Eleonoro proponas instrui vin pri la legado.

Mario (ĝoj-radie)

Ĉu vi, fraŭlino?

Eleonoro

Jes.

Mario

Ha! La blanka papilio, kiu venis antaŭhieraŭ.

Matildo (severe)

Kion vi diras?

Mario

Neniam plu, mastrino... (Tre mallaŭte.) La blanka papilio... (Kun la
manoj en teniĝo de preĝo.) Legi! Kian volon legi mi havas, vivi kun
la okuloj en la libroj! Estas dirate, ke kiam oni legas, estas
kvazaŭ oni havas flugilojn--oni iras kien oni volas, ni vidas kion
ni deziras... Kaj mi tre volas vidi, sed mi estas kvazaŭ blindulino...
Ha, fraŭlino! Ne, la papilio ne estis nigra... ne povis esti... Ha,
fraŭlino!... Mi vivas antaŭ palaco el oro kaj eburo... La pordoj
estas fermitaj, interne estas riĉaĵoj... Kiaj riĉaĵoj!... Kaj jen
la fraŭlino, kiu diras al mi: "Mario, prenu la ŝlosilojn de l'
palaco, malfermu la pordojn kaj eniru". Legi!

Matildo

Nu! Ĉu vi volas?

Mario

Ĉu mi volas?! Ho, mastrino!...

Matildo

Kaj vi promesas neniam plu diri sensencaĵojn similajn al tiuj, kiujn
vi diradis al Eleonoro?

Mario

Mi diradis, ĉar mi kredis, sed nun mi estas konvikita, ke ĉio tio
estas fabelo. Papilioj, akridoj, noktuoj... (Post silento.) Legi!
(Subite.) Sed, fraŭlino, ĉu vi bone vidis...?

Eleonoro

Kion!

Mario

La... Ne... Mi ĵuras, mastrino, ke neniam plu mi parolos pri
papilioj. (Tre mallaŭte.) Legi... Lerni la legadon... Ne, ne estas
eble, ke la papilio estis nigra... Ĝi estis blua, certe, de la
koloro de l' ĉielo...

Matildo

Nu, Mario?

Mario (ekstaze)

De la koloro de l' ĉielo...

Eleonoro (ridante)

Kio, knabino...?

Mario

La... la... mia alfabetumo, fraŭlino... De la koloro de l' ĉielo,
kaj la literoj brilantaj kiel steloj... (Ploras kortuŝite.)

Matildo

Kompatinda knabino! Vere, estus kruelaĵo revenigi ŝin al la
mallumo.

(Kurteno.)




Trioleto


  La unuan fojon mi vidis vin,
  Ne la plej feliĉa mi sentis min.
  Donjo, arde mi vin adoris tuj
  La unuan fojon mi vidis vin;
  Sed adoro tia, en via kor'
  Veran amon al mi elvekis, flor'.
  La unuan fojon mi vidis vin,
  Ne la plej feliĉa mi sentis min.




Alvoko

El "Rakontoj pri Amo", de João Baena


Sunradio falis sur la sep glavojn, kiuj disŝiras la bruston de la
Sankta Virgulino Dolorata, kaj du gekolomboj flirtetis super la
kornicoj de l' templo, inter la densaj nuboj de bonodor-fumo, kiuj
suprenleviĝis el la bonodor-fumiloj, maldikiĝante tra la altaroj
kaj ogivoj. Genufleksinta, tre ĉasta kaj malĝoja, tenante
blankegajn manojn kunmetitajn en sintenado de petego, kaj la beletajn
okulojn turnitajn al la ĉielo, tiu, kiun mi amas kaj pri kiu mi
sopiras, preĝis kun tiom da fervoro kaj piemeco, ke estus malfacile
scii, ĉu ŝi petegis kompaton pri siaj grandaj kulpoj, ĉu ŝi
preĝis ardege por la feliĉeco de sia amo.

--Sankta Virgulino Dolorata, protektu tiun, kiun mi amas, kaj pri kiu
mi vane sopiras.

  * * * * *

Mi amis ŝin en tiu mallonga intertempo per ĉiuj fortoj de mia
animo, per tuta sincereco kaj ekmovo de unua kor-inklino.

Kaj kiam la Diservo finiĝis, mi ekvidis, ke mia feliĉego ankaŭ
finiĝis, restante al mi nur la dolĉa-maldolĉa rememoro de tiuj
forflugantaj momentoj dum kiuj mi ekvidis la paradizon, ne povante
atingi ĝin.

--Sankta Virgulino Dolorata, protektu mian amon.

  * * * * *

Tiu, kiun mi amas, kaj pri kiu mi sopiras, de longe forlasis min; sed
kiam ŝi forlasis min, ŝiaj belegaj okuloj renkontis la miajn, kaj
neniam plu mi povas forgesi ilin, neniam plu.

Ili estis, tiuj okuloj, tiel klaraj tiel puraj, tiel kvietaj, ke oni
dirus ilin faritaj el porcelano, kiel tiuj de la pupoj riĉaj.
Okuloj, tiaj, kiaj, ne havante la reveman esprimon de la suferantoj,
penetras en la profundon de l' koroj por ĵeti en ilin la ĝermon de
la pasio, kiu malsaĝigas kaj mortigas. Okuloj tiaj, kiaj delogas nin
kaj suprenlevas nin al la ĉielo; kiuj forpuŝas nin kaj instigas nin
al krimo.

--Sankta Virgulino Dolorata, protektu la marverdajn okulojn de la
virino, kiun mi adoras kaj amas.

  * * * * *

Ŝi forlasis min, sed ĉu brilas en la Supro la konsoliga lumo de la
stelaroj, ĉu tereniĝas ĝermigante la teron, la brulantaj radioj
de l' suno, mi vidas ilin ĉiam fiksataj sur min, persistaj kaj
kruelaj, revivigantaj al mi la doloron perdi ilin, kaj la sopiron,
kiu kortuŝas min kaj doloras min, kiel malfeliĉulon. Sed mi
deziregas vidi ilin, efektive, denove, surverŝantajn sur mian animon
turmentitan la brilegon, kiu iluminas ilin kaj poste ... poste morti.

Kaj kiam, ĉe la lasta momento, la animo forkuros el la tera
elvolvaĵo, ili venu kompatemaj kaj malavaraj, doni al mi la lastan
oleumon de sia kiso farita el lumo.

--Sankta Virgulino Dolorata, protektu mian amon. Donacu al mi la
favoron havi en la lasta momento, kiel du vakskandelegojn, tiujn
adoratajn okulojn, kiuj forkuris de mi kaj sin impresas ĉiam sur
mian retinon, persistaj kaj kruelaj, ĉu brilas en la Supro la
konsoliga lumo de la stelaroj, ĉu tereniĝas, ĝermigante la teron,
la varmegaj radioj de l' suno.

--Sankta Virgulino Dolorata, estu malsevera, estu kompatema.




Sola

(Al Donjo)


  Sur placo bruega amaso da homoj
  Ĝojas kaj ridas
  Kontente.
  En kaĝo firmita la birdoj pepetas,
  Turnas, returnas
  Petole.

  Odoraj kaj belaj ekfloras la arboj:
  Rampas la vermoj
  Agemaj.
  De fortepiano agorda per tremo
  Vibras aero
  La pura.

  De ĉio, de ĉie, de l' tero ĉielen
  Bruas la vivo
  Ridanta.
  Silenta, malĝoja, en mez' de feliĉo
  Mortas sopire
  Mi, sola!




Kiel knabo povas sin mem rekomendi

El "The royal star readers"

(Al la brazilaj knaboj)


1. Negocisto anoncis, ke li bezonas iun, kiu lin helpu en lia
oficejo, kaj proksimume kvindek knaboj sin prezentis petante la
oficon. Tuj li elektis unu el ili, kaj forpermesis la aliajn.

2. "Mi dezirus scii", diris unu el liaj amikoj, "kiaj estas viaj
motivoj por akcepti tiun knabon. Li ne montris al vi simplan leteron
de rekomendo."

3. "Vi tute eraras", diris la negocisto. "Li viŝis siajn piedojn,
kiam li eniris, kaj enirinte, li fermis la pordon; tio montras, ke li
estas orda kaj pura."

4. "Li tuj cedis sian seĝon al la maljunulo, kiu eniris kun unu el
la knaboj: tiamaniere pruvante, ke li estas tiel bona kiel pripensa."

5. "Li demetis sian ĉapelon, kiam li eniris, kaj li respondis miajn
demandojn rapide kaj konvene; tio pruvas, ke li estas ĝentila."

6. "Li prenis per la mano la libron, kiun mi surlasis sur la planko,
antaŭ la alveno de l' knaboj, kaj li ĝin metis sur la tablon, dum
ĉiuj aliaj paŝis super ĝi aŭ puŝis ĝin aparte; tio ĉi montras,
ke li estas zorgema."

7. "Li atendis pacience sian vicon anstataŭ repuŝi unu el la aliaj;
tiel mi sciis, sen pli da demandoj, ke li estas modesta."

8. "Kiam mi parolis kun li, mi rimarkis, ke liaj vestoj estas bone
brositaj, liaj haroj en agrabla maniero, kaj liaj dentoj blankaj kaj
puraj."

9. "Kiam li skribis sian nomon, mi vidis, ke liaj ungoj estas agrable
zorgitaj kaj neprovizitaj per pintoj kiel tiuj de kelkaj el la aliaj
knaboj."

10. "Ĉu vi ne nomas tiujn faktojn la plej bona speco de leteroj?
Mi juĝas, ke jes; kaj kion mi povas diri pri knabo, uzante miajn
proprajn okulojn dum dek minutoj, tio estas pli valora ol ĉiuj belaj
leteroj, kiujn li povas alporti al mi."




Rozoj, rozoj...


  Iam matene mi vidis
  Belan rozujon florantan;
  Gaja, soleca rozeto
  De ĝi alloge pendetis.

  Blanka, pli blanka ol neĝo,
  Pura, pli pura ol brilo;
  Ĝin tre deziris elŝiri
  Mi el ĝardena branĉeto.

  Sed ĝardenisto kruela
  En ĝin solvaĵon injektis,
  Dolĉan, misteran. De tiam,
  Ruĝa, la rozo fariĝis.

  Kiel alloge sin turnis
  Al mi belega la floro!
  Arde mi volis ĝin tuŝi,
  Krude per dornoj min vundis.

  Pasis la tempo. Alvenis
  Nova aŭroro printempa.
  Ree ekfloris rozujoj:
  Ne plu refloris la mia.

  Tamen ne mortis la rozo.
  Ŝanĝis nur ĝia koloro:
  Flavaj sulkiĝis, ekfalis
  Ĝiaj petaloj velkintaj.

  Tiam la branĉo sin ĵetis
  Sur min karese; kaj rozo
  Dolĉe, dolĉege, tuj kuŝis
  Sur ŝultro mia por kiso.

  For! Tuj, rozujo kruela!
  Blankan, mi amis respekti;
  Ruĝan, deziris ardege;
  Flavan... Rozujo malbela!

  Kial ne lasis vi, ke mi
  Ĝoje enspiru la virgan,
  Ĉarman odoron de l' blanka?
  Aŭ mi eksentu volupte
  Kun pasiego kaj fajro
  Brilan veluron de l' ruĝa?

  Rozoj tre blankaj, tre puraj.
  Rozoj, tre ruĝaj, tre ardaj,
  Venu karese, multope!
  Sed vi, rozaĉoj malbelaj
  Jam sen odoro, velkintaj.
  Ho! Kunfandiĝu en polvo,
  Naŭza paŝtaĵo de l' vermoj.




La horloĝo


  --Kioma horo? Ŝajne malrapidas
      Horloĝo mia.
  Ĝusta kun la via, tre ĝusta,
      Deziras ĝin mi.

  --Ne estu infano! Ne helpas,
      Ke horloĝoj kune iradu.
  Pli malpli rapide, aŭ ĝuste,
      Ne revenas tempo estinta.

  Preferinde ni ĝustigu la animojn.
  Alproksimigu vian bruston al mia,
  Metu la lipojn sur la miajn, ho, Donjo,
  Korojn amantajn tre intimaj ni sentu.




Lulkanto

(Al Donjo)


  Dormu, mia infano!
  Havas koro amanta
  Pli da vido akrega,
  Ol la aglo fluganta.

  Ĉio dormas sur tero;
  Rozoj, vermoj, brutaro!
  Dormas sablo arĝenta
  Sub la kisoj de l' maro!

  Dormu, mia infano!
  Sur la volbo ĉiela
  Brilas puraj la steloj,
  Kaj mi gardas fidela.

  En la nesto birdetoj
  Krias, tremas timemaj;
  Sed kviete redormas
  Sub flugiloj amemaj.

  Dormu, mia infano!
  Dormu! Ne timu doloron
  Gardas mi vin pli zorge
  Ol avarulo trezoron.




Se mi estus riĉa...

(Rakonto laŭmemore verkita)


Antaŭ multaj jaroj vivis en malgranda urbo ŝuisto tre malriĉa, kiu
ne povis kompreni, kial ĉiuj homoj ne havas egalan sumon da mono.
Ĉiutage, de la mateno ĝis la nokto, li diradis:

--Mi laboradas senĉese, mi estas ŝparema, mi ne monludas, tamen
neniam mi havas monon, miaj poŝoj estas ĉiam kiel korbo truita. Ha!
Se mi estus riĉa!...

Kaj li vidadis preterpasi la lukse vestitajn personojn. Li aŭdadis
frazojn orajn: miaj juveloj, miaj kapitaloj, mia servistaro ktp. Li
ĉagreniĝis, tial, ke li ne povis paroli sammaniere, kaj tre
malfeliĉe li vivis.

Ian tagon, sidante sur lia ligna benketo, senarte farita, li ekkriis:

--Se la diablo mem volus doni al mi monon!...

Tuj eklumis fulmo, kaj aperis sinjoro ruĝe vestita, kiu diris al li:

--Bonan tagon, mia bona. Pri kio vi pensas tiel serioze! Kio estas al
vi?

--Pro kio tio interesas vin? Se almenaŭ vi donus al mi monon, multe,
multege da mono...

--Kial ne? Se vi preferas monon, ĝin vi havos. Mi donos ĝin al vi
ĉiutage.

--Vi ŝercas.

--Tute ne. Sed estas tri nepraj kondiĉoj: unue, vi diros al neniu
eĉ unu vorton pri nia afero; due, vi elspezos la tutan monon antaŭ
ol la suno subiros...

--Ĉu vi parolas senŝerce?

--Atendu momenton. Trie, se vi ne plenumos tiun ĉi interkonsenton,
via animo apartenos al mi.

--Konsentite, diris la ŝuisto, post momenta pripensado.

--Bone. Jen estas papero kaj plumo Subskribu la kontrakton per via
sango. Perfekte. Nun, eniru en vian domon, kaj ne forgesu unu vorton
el ĉio, kion mi diris.

Nova ekfulmo, kaj la ruĝe vestita sinjoro malaperis subite.

--Sendube mi revis. Tio ne estas ebla. Mono, multe, multege da mono
por mi? Ne, neeble!

Sed sur lia dika fingro briletis, kiel malgrandeta rubeno, guto de
sango. Tiam li leviĝis ŝanceliĝante, kaj malrapide direktis sin al
sia budo.

Sur la senarta ligna tablo kuŝis saketo velura. Li palpis, kaj
sentis ion malmolan, rondan. Tremante de teruro kaj pro espero, li
malfermis la saketon. Brilantaj moneroj el oro frapis liajn okulojn
mirigitajn. Kun la palpebroj senmovaj, larĝe malfermitaj, per
tremantaj manoj, li elŝutis la enhavon de la saketo, kaj la moneroj
diskuris disĵetante flavajn fajrerojn.

Oro! Oro! Oro! Ĝi estas mia! Riĉa! Mi estas riĉa, riĉega! Bone!
Ni kvietiĝu! Kion mi faros el tiu mono? Unue, mi bezonas vesti min
pli bone, loĝi en domo konvena, lui... lui, ne: aĉeti kaleŝon.
Due, manĝi bombonojn. Mi ne scias, ĉu ili estas bongustaj, aŭ ne.
Vere, neniam mi sukcesis manĝi bombonojn. Mi tuj iros... Ne, mi
devas tien sendi mian serviston. Sed, kie li estas? Ha! Tiu
malriĉulino, kiu loĝas proksime de mi, havas knabeton dekjaran.
Mi dungos lin, kaj mi pagos po 1 Sm. ĉiusemajne. Ja, tio estas
malŝparemo.

Kaj li komencis plenumi sian kontrakton. Li aĉetis ĉion, kion li
renkontis. Je la kvara horo posttagmeze restis ankoraŭ unu spesmilo.

--Almozon! Mi malsatas.

--Morgaŭ. Mi havas nur unu spesmilon, kaj mi bezonas fumi cigaron.

La sekvantan matenon, kiam li ellitiĝis, jam sur la tablo de lia
princa palaco kuŝis la infera donaco. Li matenmanĝis, kaj jungigis
la ĉevalojn al sia kaleŝo, kaj rekomencis elspezi la monon. En la
fino de la tago estis ankoraŭ multe da ĝi en lia monujo. Al lia
cerbo ne venis la plej simpla ideo pri la nepra elspezo de la mono.
Tiam li ekpromenis kun la monujo enhavanta la restantan monon. Meze
de granda publika ĝardeno, kiel hazarde, li faligis la monujon, kaj
revenis hejmen tre ĝoje. Tuj kiam li eniris, iu vokis lin.

--Sinjoro markizo, diris al li junulo, mi trovis tiun ĉi monujon,
kiu apartenas al vi.

--Ja, vi estas honesta homo. Mi estas kontenta je vi. Konservu ĝin
kiel memoraĵon de via bona ago.

--Pardonu min, sinjoro, ne pro via mono mi alportis la monujon. Mi ne
akceptas.

  * * * * *

Ian tagon la policestro arestigis lin por klarigoj: oni murmuretadis,
ke li faras neleĝajn monerojn. Li prezentis specimenojn. La
spertuloj rekonis ilin leĝaj. Tamen li perdis multe da tempo antaŭ
ol la afero estis decidita. Tuj post la liberigo li trinkis iom da
brando por klarigi la ideojn. Li ne sukcesis. Tiam li drinkis. Li
ebriiĝis, kaj dormis ĝis la sekvanta tago.

Kiam li vekiĝis, bela kaj ridetanta sinjoro, frake vestita, salutis
lin, kaj tre afable diris:

--Mi havas ion por diri al vi, sinjoro.

Scivolonte li esploris la luksan ĉambregon, kaj terurigite li vidis,
ke ĉie estis oro, oro, multe da oro; sur la tablo, sur la lito, sur
la pargeto, sur la speguloj, ktp.

--Tra kie vi eniris? Kion vi deziras? Ĉu monon? Al ĉiuj diabloj la
mono!

--Ne pri mono, sinjoro, sed pri alia afero. Ĉu vi bonvolos doni al
mi aŭdiencon?

Post malĝentila oscedo, li diris:

--Bone! Sidiĝu senĝene. Mi aŭdas vin.

La sinjoro frake vestita ne akceptis la inviton. Li nur frapis sur la
plankon, kaj tuj sulfura fumo ekaperis, kaj la ruĝe vestita
donacinto de la mono sin prezentis al la kompatinda ŝuisto.

--Kio fariĝis la oro, kiun mi donis al vi?

--Ho ve! Mi drinkis, kaj mi dormis multe pli ol mi esperis. Mi ne
povis ankoraŭ elspezi la tutan monon, kiun mi ricevis hodiaŭ.

--Ne, sinjoro, vi eraras. Jam de tri tagoj vi ne elspezas la tutan
monon, laŭ nia kontrakto.

--Aŭskultu min, bona amiko. Mi aĉetis la plej multekostajn
objektojn, mi estas tre riĉega. Por diri al vi la veron, mi ne
scias, kion plu aĉeti. Mi ne volas vian oron: al mi ĝi ne donas la
feliĉon, kiun mi esperis. Forportu ĝin, kaj lasu min trankvila.

--Ne, tute ne. Vi ne aplikadis la oron, kiun mi donis al vi, en
konvena maniero. Vi forgesis, eĉ vi evitis, elspezon nefineblan, por
kiu ne estas sufiĉe da mono en la tuta mondo. Vi forgesis, vi evitis
la malriĉulojn. Neniam vi donis almozon. Neniam vi konstruis. Neniam
vi edukis. Neniam vi laboris. Oro estas mia plej bona perilo. Se mi
lasus vin kaj ne kunportus ĝin, mi perdus du gravajn posedaĵojn:
mian karan armilon kaj vin, malbonulon.

Fulmo timiga sekvis tiujn vortojn. La palacego fariĝis denove budo,
kaj en ĝia sola ĉambreto, sur la planko el tero, restis nur la
korpo senanima de la ŝuisto karbiĝinta.




Marmeze

(Al Donjo)


  Ĉielo kaj maro! De tero nek ombro!
  Ondegoj petolaj sinsekve la ŝipon
  Ameme postvenas, proksimen alvenas,
  Envolvas karese, momente haltiĝas,
  Kaj tuj malaperas en sonĝo rapida.
    Sur ĉiu ondeto
    Vizaĝon la vian
    Mi vidas kontente
    Samtempe malĝoje.

  Ĉielo la blua sin volbas sur maro,
  Laŭŝajne grandega ombrelo,
  Kaj suno brilanta trapasas, venkeca,
  Heligas la maron, vivigas la mondon.
  Kaj ĉio, la ondoj, ĉielo, la suno,
  Prezentas verege imagon karegan,
    La vian.
  Sopiro! Malĝoja vorteto, kaj tamen
    Amema!




Vero vera

(Al Donjo)


  --Vin mi amas, kiel najtingalo
      Amas la tagiĝon!
  --Kaj mi ankaŭ... amas diademojn,
      Riĉajn kaj brilantajn.

  Pro ci, mia stelo, mi suferos
      Dornojn, martirigojn!
  --Kaj mi ankaŭ... pikojn de orpingloj
      Suferados ĝoje.

  --Kiel granda ŝildo, mia koro
      Ŝirmos vin, feliĉa!
  --Kaj mi ankaŭ... ŝirmos ĉion mian
      Kontraŭ ŝteloj, raboj.

  --Ciaj kisoj, cia bela buŝo,
      Ĉiam min vivigos!
  --Kaj min ankaŭ oro kaj moneroj
      Certe tre ĝojigos.

  --Ve! Se cia amo al mi ĉesos,
      Certe tuj mi mortos!
  --Kaj mi ankaŭ... ja mi baldaŭ dronos,
      Ne havante monon.

  --Koro bronza! Dum mi ĝoje vivas,
      Nur pri vi pensante,
  Revas pri la mono malŝatinda
      Vi, suferigema.

  --Ne koleru! Mi sincere
      Amas vin pasie;
  Sed... ne, ne postulu de virino
      Pli ol ŝi don-povas.




Neĝa statuo

(Al Donjo)


  Revante mi konstruis statuon
  Sen similo en la tuta mondo,
    Blanka kiel ciruso,
    Brila kiel stelo.

  Mi al ĝi belaĵojn ĉiujn donis.
  Tiel bela estis ĝi, ke ravis
    Vere min, la kreinton,
    Ĝiaj formoj belaj.

  Pasie mi ĵetis min rapide
  Por ĝin preni arde kaj soife,
    Por tuj ĝin ekanimi
    Per avidaj lipoj.

  Ho ve! La marmoro estis sonĝo;
  Nur revaĵo la malglata formo,
    El neĝaĵo farita
    De ludemaj buboj.




Inter nuboj


Kia memorinda tago, tiu de la ekskurso al Pão de Assucar (Sukerpano),
la genuo de la Ŝtona Giganto, dum la neforgesebla 5a Brazila
Kongreso de Esperanto! Ĉiuj, kiuj ĝin ĉeestis, sentas ankoraŭ
hodiaŭ,--jam pasis tri monatoj!--la plezuron tiam ĝuitan, aldonitan
de la plezuro rememori agrablan temon. Meze de la vivo ĉiutaga,
proza, batalanta estis sendube vera ripozo spirita tia ekskurso, kie
regis la konfido, la amikeco, la senpriokupeco, ĉiu sin vidante
inter preskaŭ nekonatuloj, sed sin prezentante, sin konatigante per
la verda stelo, forgesante malamon, malĝojon, kontraŭaĵojn. Ĉiuj
sentis, ke ja ekzistas tio, kion oni nomas _Esperantujo_, por
esprimi lokon por paco kaj amo frata.

Tiel profundan impreson mi ricevis, ke ankoraŭ hodiaŭ spirite mi
revidas klarege la scenojn kaj la scenejon de unu el niaj plej belaj
numeroj de la programoj de niaj modestaj kongresoj. Kaj sub tia
plezuriga impreso plaĉas al mi rememorigi tian ekskurson, rakontante
al miaj legantoj (eble la multenombro estas vanta trograndigo)
kelkajn faktojn ne publikigitajn. Kiam la kongresanaro alvenis al la
stacidomo de Praia Vermelha (Ruĝa Marbordo), la vetero estis belega:
la ĉielo blua, sennuba, la aero freŝa, la tuta naturo ridetis
ĝoje: certe pro la kunhelpo de la graciaj samideaninoj. Ni restis
en ĝoja atendo dum preskaŭ unu horo ĝis la ek-supreniro. Kiam
ekveturis la unua grupo, mi rimarkis, ke unu el niaj plej belaj
samideaninoj trovas ĉiam motivon por daŭre esti en sama loko. Mi
observis la fakton, sed mi ne povis ĝin al mi klarigi. Post iom da
tempo mi ne povis min deteni, kaj mi demandis:

--Fraŭlino, kial vi ne supreniras?

--Mi tre timas, mi ne iros ĝis la supro. Mi restos tie ĉi. Mi
timas. Kion? Mi mem ne scias, sed mi timas.

S-ro Fridolino Cardoso, la afabla administranto de la aera fervojo,
kiu staris proksime, sin intermetis:

--Ĉu vi timas ian danĝeron pro la konstruado de la fervojo? Mi
certigas al vi, ke tute ne estas ia danĝero. Ne timu! Aŭskultu min
pacience!

Kaj la ĉarma fraŭlino aŭskultis pacience. Sed mi rimarkis ankaŭ,
ke por pli bone tion fari, ŝi turnis sin al la punkto fina de la
tramvojo, tiamaniere, ke ŝi povu vidi la venantajn personojn.
Sendube simpla koincido.

--Mi tuj montros al vi la pravon de miaj vortoj, daŭrigis S-ro
Fridolino. Vere, inter la deira stacidomo kaj la monteto _Urca_
estas longo je 600 metroj, kaj inter _Urca_ kaj _Pão de Assucar_, 800
metroj. Sed... vidu mem! La reloj estas faritaj el du metalfadenoj
paralelaj, fiksitaj ĉe la supra parto, kaj libera ĉe la malsupra.

--Do, la veturilo falos!...

--Tute ne! Pacienciĝu! Pezaĵoj el metalo, je 30 tonoj metraj por la
unua segmento, kaj je 33 por la dua, faras la streĉon neŝanĝebla.
Ĉiu veturilo estas sufiĉe ampleksa por 20 vojaĝantoj, sed por ilia
komforto vojaĝas nur 16. La veturilo pendas de reloj je 44
milimetroj de diametro, faritaj el ŝtalfadenoj, kaj posedas
rezisto-kapablon de 150 tunoj kontraŭ rompiĝo. La veturiloj estas
tiritaj de ŝtala ŝnurego kies rezisto-kapablo estas 26 000
kilogramoj. Sed maksimume oni bezonas nur 3000. Do, la nedanĝereco
estas klarega. La tuta vojaĝo daŭras 8 minutojn kaj duonon...

--Do, tute ne estas danĝera la vojo? interrompis la floro mirinda.

--Tute ne! Fidu tutanime!

--Bone! Ni iru!

Sed kiam la fraŭlino diris tiajn vortojn, ŝi sin jam estis turninta
al persono, ĵus alveninta, kiu tiel longe atendigis la gracian
samideaninon.

Tiam mi komprenis kiel la klarigo de S-ro Fridolino tiel bone efikis.

Mi decidis akompani la printempan paron, kaj ĝui la vojaĝon,
ĉirkaŭita de atmosfero juna kaj ama. Sed kiam mi volis eniri en la
vagoneton, S-ro Fridolino tre ĝentile malhelpis min, dirante:

--Jam enestas 16 personoj...

--Bone! rezignacie mi murmuretis. Ni lasu la 16 personojn, kaj ni
atendu nian vicon. Dume ni interparolu pri la 16 reguloj de la
fundamenta gramatiko, kaj ni ludu la rolon de la kvar personoj
ankoraŭ akcepteblaj.

Kaj mi ekmontris la gramatikon al S-ro Fridolino, kiu de tempo al
tempo diradis al mi: "Pardonu!" por doni ordonojn por la bona
funkciado de la vojaĝoj. Tiamaniere, li povis lerni nur unu vorton
en Esperanto, kaj nur unu formon gramatikan: "Pardonu!"

Fine mi lokigis min en la veturilo. Ni estis 20 personoj; sed la
administranto klarigis al mi, ke infanoj ne estas personoj, kaj pro
tio la kvar infaninoj kvinjaraj ne estas kalkuleblaj.

Kia belega panoramo! Kviete rulante sur la reloj, la pendanta
veturilo transportis nin al la supro de _Urca_. Super la
ekstremo suda de la urbo, ni estis kvazaŭ en aeroplano. Dekstre,
maldekstre, la panoramo estas impresiga. Ĉie maro, ĉie tero!
Insuloj, marbordoj, lumturoj, fortikaĵoj; la silueto malproksima de
la montaroj, kiuj plibeligas la belegan golfon _Guanabara_.

De _Urca_ ĝis _Pão de Assucar_ la veturilo rulas super la
abismo. La panoramo fariĝas pli kaj pli impresiga.

Kiam mi alvenis al la belvidejo, vasta kaj poezia, mi aŭdis s-inon F.;

--Helpu nin! Helpu nin!

--Kio okazas? mi demandis terurigita.

--Ni estas arestitaj!

Mi staris maltrankviligita. Mi vidis nek katenojn, nek policanojn,
nek modistinojn, nek florojn. Nur la muzikistaro ludis valson.
Sendube la sinjorinoj estis fiksitaj sur la benko per la akordoj de
la orkestro. Sed por tio oni petas helpon de kundancanto. Tiel mi
invitis s-inon F. por danci.

--Ne, ne! Ni estas arestitaj de la vento.

Efektive, la vento blovadis forte, kaj ne permesis, ke la sinjorinoj
stariĝas. Ok sinjorinoj, junaj kaj maljunaj, restis sidantaj silente
sur benko, batalante kontraŭ sinjoro vento! Kia forto... tiu de la
vento! Batali kontraŭ virino! Kion fari? Jen staris la demando,
kiun, pro mia konatiĝo kun tia sinjoro, mi solvis. Mi proponis
danci, denove. Fraŭlinoj kaj sinjorinoj rifuzis unuvoĉe. Se nur
promenante, la vento... Mi pravigis ilin, kaj mi dancis tute sola. Mi
ne scias, ĉu pro tio aŭ pro alia kaŭzo, la vero estas, ke la vento
kvietiĝis iomete. Eĉ tiam la sinjorinoj ne kuraĝis forlasi sian
rifuĝejon. Kun kia bedaŭro! Neniam oni dancis antaŭe sur la supro
de Pão de Assucar! Ĉu la geesperantistoj ne faros tion, malgraŭ la
vento? Por tia speco de batalantoj ne estas bariloj.

La aliaj gekongresanoj ĵus alvenas, kaj mi demandas:

--Kiu dancas? Kiu ne dancas?

Kaj mi formis du grupojn. El la nedancanta grupo mi faris muron
vivantan, kaj mi uzis ĝin, kiel ventoŝirmilon. Jen solvita la
problemo!

Ĉiuj ekdancis. Ankaŭ mi dancis kun tre gracia fraŭlino, unu el la
plej distingindaj esperantistinoj, al kiu mi klarigis la diferencon
inter venteto, vento kaj ventego.--La fraŭlino ekenuis. Tiam, mi
komparis la ventegon de la naturo kun tiu de l' koro, esperante, ke
la fraŭlino tuj komprenos min. Eraro! La fraŭlino tute ne konas la
ventegojn de l' koro! Feliĉa knabino!

Kiam ni finis la duan valson, ĉe la horizonto aperis malgranda
nubo.

--Baldaŭ ni estos ĉirkaŭitaj de nuboj, fraŭlino.

--Do, ni dancos inter nuboj?

--Jes. Sed mi opinias, ke ne estos tre agrable.

--Kial ne?

Mi klarigis al mia kunulino tion, kio estas nuboj, kaj tiufoje mia
klarigo estis interesiga. Ne dubu pri la klereco de nia samideanino.

Kaj ni restis inter nuboj, mi ne scias kiom da tempo. Mi lasas al via
sagaco, mia dubema leganto, diveni, de kia koloro estis la nuboj: ĉu
blankaj, ĉu nigraj, ĉu rozkoloraj.

Kiam mi malsupreniris, mi estis malĝoja. Mi estis pensanta pri la
revoj, nuboj kiujn ni starigas sur la ĉielo de nia vivo, kiujn la
suno de l' amo koloras, kiujn la vento de la malespero forpelas.




Confiteor

(Luiz Guimarães Filho)


  Al maro, al astroj, al ventoj,
  Al la plej hontema el floroj,
  Konfesis mi amon la mian
  Kaj mian kaŝitan turmenton.

  La ne-diskretemaj homoj
  Ĝin aŭdis de miaj du lipoj;
  Mi diris al Di', al anĝeloj,
  Per mia la voĉo poeta.

  "Mi amas! Mi amas! Mi amas!"
  Mi ĉie kaj laŭte ekkrias,
  Al tuta la mondo mi diras.

  Sed mi apud ŝi ekmutiĝas,
  Ruĝiĝas, timetas, paliĝas,
  Mi volas, sed diri ne scias.




Miraklo


  En nokto malluma, sub vento terura,
  La veloj ŝiritaj, la mastoj rompitaj,
  Sur maro perfida, de ondoj ludilo,
  Sen lumo, sen kredo, sen fido,
  Gracia galero, beleta ŝipego,
  Venkinta, fiera, kun ŝarĝo riĉega,
  Humila hodiaŭ, hieraŭ vantema,
  Sen gvido, al morto alkuras freneze.

  Al kiu por helpo, por savo petegi?
  Al kiu por amo? Al kiu sukcese
  Sin turni? Ĉu sorto severa ne volas
  Kompate, ke hejmen revenu ŝipanoj?
  Okuloj ne vidas; oreloj nur aŭdas
  La venton minacan, fortegan, mortigan.
  Sopirojn profundajn la koroj elpremas,
  Similaj al ŝtono de blanka tombejo.

  Ventego blekegas senbride, kolere;
  Sur ponto kruela aperas timeme,
  Kun sekaj okuloj, la lipoj tremantaj,
  Virino palega, kun filo sur brako,
  Senscie kuraĝa ĉe l' vido de l' maro:
  "Rapide pereu la ŝipo, pereu
  La mondo, mortiĝu la suno, la steloj;
  Saviĝu infano senpeka la mia."

  Pliiĝas la vento, la ondoj multiĝas.
  Rifaro avida atendas kaptaĵon.
  Proksime, ankoraŭ cent metroj, rompiĝos
  La homoj, virino, infano, galero.
  Jam alproksimiĝas momento fatala,
  Jam tuŝas la ŝipo la rifojn manĝemajn,
  Pliiĝas la vento, la ondoj grandiĝas,
  Fantomo terura finigos turmenton.

  Tre alten, altegen, la ondoj leviĝas,
  Portante ĉielen mizeran la ŝipon.
  Kriego funebra superas ventegon,
  Ventego kolera respondas terure.
  "Patrino, vi diras, ke Dio ĉeestas
  Sur kampo, sur astro, sur tero, sur maro.
  Lin nun al mi montru, neniam Lin vidis..."
  Ne finis la frazon infano senpeka.

  * * * * *

  Kun granda bruego, kun granda frakaso,
  Mirinda ĵonglaĵo de granda lerteco,
  Trans rifon saltegas fiera galero,
  En golfo trankvila kviete ankriĝas.




Ami estas mia penso


  Konstanta, senlaca, vigla,
  Kiel la suno brila, eterna;
  Hela, supera, mirinda,
  Kiel radio de blua stelo;
  Ami estas mia penso.

  Ĉie la morto vidiĝas,
  Sur la tero kaj sub la ĉielo,
  Forta, terura, timinda.
  En la mezo de ĉi-teruraĵoj
  Ami estas mia penso.

  Vivi estas ĝoje, brile,
  Aŭ malĝoje, malhele, malriĉe;
  Ĝu' sin miksas kun doloro.
  Ne grave! Malgraŭ ĉio, antaŭen!
  Ami estas mia penso.

  Pasas la jaroj. Printempo
  Ridema de longe forlasis min;
  Venas vintro glaciiga,
  Sed ne soligas min la espero.
  Ami estas mia penso.

  En la tombo, sub la plato,
  La vermo; diros entuziasme,
  Kun admiro tre sincera:
  Ni ne tuŝu lin, amikoj miaj!
  Ami estis lia penso!




Lina el Moskvo

(El Dro Nuno de Andrade)


"Kiun aĝon, kiun religion, kiun nomon?" demandis la juĝisto,
sulkigante per la mano haraĵa la denuncon, solan dokumenton
postulitan por permesi la kondamnon al mortpuno.

"Tridekjara, hebreino, Lina Petrowski", respondis la juĝotino per
voĉo unutona, preskaŭ ne movante la lipojn, en fordonita sintenado,
kun la rigardo fiksita sur la katenoj.

Ŝi estis virino ankoraŭ bela, sur kies vizaĝon paligitan la
malfeliĉo gravuregis fortike siajn signojn. Oni divenis pro la rando
ruĝa de la palpebroj, la postsignon de la sendormeco kaj pro la
kuntiriĝo de la buŝo senkolorigita, la historion de malnova doloro.

Ŝi mortigis dum unu sola nokto kvar soldatojn dormantajn; kaj kiam
ŝi estis arestata, oni surprizis ŝin kisanta kun frenezulina
fervoro la ponardon, uzitan por la buĉado.

--Ĉu vi konfesas la krimon, pri kiu oni akuzas vin?

--Certe, mi konfesas. Mi mortigis ilin: kvar soldatojn. Ili dormis.
Mi iris malrapidege, piedon post piedo, sen la plej malgranda bruo,
retenante la spiron, kaj mi ponardis ilin, ne donante tempon, por ke
ili ĝemu, per tiu ponardo, kiu kuŝas tie sur la tablo. Dum ses
jaroj mia kara kunulo restis senokupa, sed kiam de ĝi mi petis
helpon,--ho!--ĝi vundis kvazaŭ tondro bonvena.

Kaj unusalte ŝi kurbiĝis sur la armilon, kisis ĝin, kaj revenis al
sia loko kaj al la sama fordonita sintenado.

La juĝisto fikse ŝin rigardis.

La lipoj de la malfeliĉulino tremadis, kvazaŭ la malvarmo de la
ŝtalo estis kaŭzinta en ŝi strangajn kuntiriĝojn voluptajn.

--Parolu, ordonis la juĝisto. Diru la kaŭzon, kiu vin instigis al
la krimo.

--Ĉu paroli? Ne estas necese. Sufiĉas, ke vi elpremu mian koron, en
kiu mi kunpremis, dum ses jaroj troe longaj, la nedireblan stimulon
de la venĝo. Eltirigu mian koron el la brusto, premegu ĝin, kaj vi
scios.

--La juĝisto ne volas frazojn. Parolu, mi ripetas.

--Nu! mi parolos. Ĝi okazis en Moskvo, en la jaro 1899. La grandduko
Sergio komencis sian malnoblan regadon de turmentego, dissemante
larmojn kaj malpuraĵojn... Ĉu vi scias tion? Eble ne. La moralo de
la sklavoj ne ĉiam estas la moralo de la liberuloj. Via moŝto
juĝista estas unu el ili: vi servas la tiranecon, kio volas diri, ke
vi servas la inferon. Vi demetis la homan indecon profite je plenigo
de la stomako! Fine: mi kredas je la fatalaj dekreto; de l' sorto...
Via moŝto juĝista estas difinita de la sorto, kaj eble mi vin
timegigas.

--Mi malpermesas diri tiajn flankaĵojn. Se vi ne respondas, mi vin
vipigos.

--Estis en Moskvo, en la jaro 1899. La grandduko, zorganto de la
orfejoj, sin okupis precipe pri la senhonorigo de la edukatinoj. Unu
el ili, suferantino de la malĉastulo imperia, rakontis al sia frato,
leŭtenanto de la gvardioj, sian nemezureblan malfeliĉon. La junulo
rapidegis al la palaco, ekcitis la granddukon al mortiga duelo; sed
la malkuraĝulo rifuzis batali, kaj sendis al Siberio la venĝanton
de la senhonoritino.

La rusaj princoj ne batalas: ili malgloriĝas.

En tiu sama epoko Sergio dekretis la elpelon de la hebreoj. Mia patro
forkuris; kaj mi restadis, kune kun mia patrino paralizita. Ni estis
enskribitaj en la malnobla registrolibro....

--En kia registrolibro?

--En tiu de la prostituinoj. Sed mi petas pardonon de vi. Mia patrino
estis sanktulino, kaj mi estis virgulino...

La juĝisto stariĝis subite, kvazaŭ li vidis aperi, kuraĝega,
antaŭ siaj okuloj, la fantomon de la malĝojego, kaj kun la haroj
starigitaj kaj la buŝo malfermegita balbutis:

--Mi ne komprenas. Mi ĵuras je Dio, ke mi ne komprenas.

  * * * * *

--Ho! Via moŝto juĝista havas koron... Kia surprizo! Mi klarigos.
La dekreto ordonis, ke la hebreoj estu elpelitaj, sed ke la hebreinoj
estu tolerataj, kondiĉe ke ili sin enskribigos en la prostituina
registrolibro... Ĉu vi nun komprenas? Por ne forlasi mian
patrinon!... mi enskribiĝis.

Preskaŭ neniam mi eliris el mia hejmo: La virinoj estis kaptataj sur
la stratoj kaj alkondukataj al la plej proksima polica posteno... por
kuracista ekzameno. Iun tagon mi iris al la apoteko pro kuracilo por
mia patrino... Oni min arestis... Ho! Kia kruela afero! Oni
alkondukis min al la posteno, kaj mi estis brute ekzamenita. Mia
virgeco ŝajnis ribelo. Oni alkondukis min al la apudesto de la
grandduko!... Li mem, la ponardisto, ankaŭ min ekzamenis. Mi estis
sveninta. Kiam mi rekonsciis, mi aŭdis la voĉon kapro-similan de la
grandduko: "Oni alkonduku ŝin al la polica posteno, kaj oni ordonu
al ĉiuj soldatoj, ke ili plenumu la ordonojn de la dekreto."

La juĝisto alproksimiĝis al la malfeliĉulino, kaj sensente li
provis ŝiri la katenojn per siaj ungoj.

"Tremetante pro teruro, mi alvenis al la polica posteno. La ordono de
Sergio, akceptita per aplaŭdadoj, estis plenumota... Ree mi svenis.
Mi ne scias kiom da tempo daŭris mia turmento. Mi ne scias. Dio
volis, ke mi ne mortu. Por kio? Por min venĝi! Kaj mi venĝis!

Rekonsciante, mi havis la korpon traboritan per doloroj kaj
malpuraĵoj... Interne de mi malplenaĵo... mi estis sen animo.
Starantaj, kraĉospruĉitaj per la ebrieco de volupto kaj de
malĉasteco, kvar soldatoj...

--Mi estas nomata Ivan Koroff, mia bela...

--Mi estas Miĥaelo Turgueff, amatino mia...

--Stanislavo Kryé, mia koro...

--Petro Sturm, birdeto mia...

Frenezigita, kun la kruroj ŝanceliĝantaj kaj lacigitaj, trempegita
je kolero kaj antipatiego, mi alflugis domen: mia patrino estis
mortinta."

"Ĉu vi volas forkuri, filino mia?" demandis la juĝisto, grincigante
la dentojn, kaj kun la pupiloj tre plilarĝigitaj, kiel tiuj de
mortanto.

"Ne!" ekkriis Lina Petrowski: "mi volas morti. Mi vestigis mian
patrinon per ŝiaj plej bonaj vestoj; mi faris ŝian enterigiron. Mi
ŝin akompanis al la tombejo, kaj post kiam la tombisto finis sian
laboron de eterna estingado, mi falis kun la brusto kaj la vizaĝo
sur la teron malkompaktan de la tombo, mi gluis la buŝon sur la tero
amika kaj mi paroladis persiste en la ĉerkon. Mi diris la ĵuron de
la venĝo..."

"Ĉu vi volas forkuri, martirino?" ree demandis la juĝisto,
algluante la lipojn febrajn sur la manojn glacie malvarmajn de la
mortigintino.

--Ne, mi volas morti, nur. Mi kolektis la lastajn monerojn, mi
aĉetis ponardon, kaj mi komencis mian dolorplenan vivon de ombro
vaganta, ĉe la ĉirkaŭaĵoj de la grandduka palaco. Neniu atentadis
pri mi. Mi makuladis la vizaĝon per koto, mi dormadis sub la ĉielo,
somere kiel vintre, timante malsaniĝi, timante morti, petante
almozon de la malriĉuloj, evitante la soldatojn, forkurante de la
lumo, por atendi Sergion.

Kvin jarojn, pli ol kvin jarojn, tiele, kun vulkano en la brusto kaj
la ponardo apud la koro...

Unu tagon mi aŭdis ekbruegon, neniam antaŭe sentitan. Terurigite,
mi eliris el mia kaŝejo, antaŭvidante, ke mia venĝo min
forlasas... La bombo de Kalaieff punis la turmentanton de mia vivo...

Ĝi estis la venĝo de Kalaieff, kiu tiam efektiviĝis, sed ne la
mia, ho! ne... De sia malproksima tombo mia patrino kriegadis. De sia
nekonata ekzilejo mia patro sendadis manosignojn nekompreneblajn...
Sur la litaĉo de la polica arestejo mia virgeco sangomakulita
singultadis... Mi havis la vidon fantoman de la fino de l' mondo. La
pecetoj de la korpo de Sergio kotmakulas la asfalton de la placo, kaj
mia imagkapablo konvulsie skuetita ekvidadis, ĉe nigra fendo de la
tero, la demonon subteriĝi kunportante en siaj brakoj kun karesoj
ekstremaj, la animon de la grandduko... Subite, kiel sonoriloj por
mortintoj, sonis en mia kranio kvar nomoj malbenitaj... Mi ne povus
diri tion, kio okazis... Mi memoras malprecize, ke mi faradis
demandojn... Oni arestis min. Mi pasigis ok monatojn suferante en
karcero malluma kaj mucida; sed mi ne malsaniĝis, malgraŭ la
remaĉado laciga de la fortegaj puŝoj al venĝo, transdonita, per la
volo de la sorto, de la ordonanto al liaj banditoj... Fine oni
senmuŝigis la arestejon, elpelante la mizerulojn.

La pafado de la kozakoj, tondranta en la stratoj, senpezigis la
imperiestran kason je la ŝarĝo nutri la arestitojn. Mi eliris kun
mia ponardo. Neniam ili esploris miajn poŝojn, mirakle!

Ĉe la pordo de la arestejo, soldato elparolis mian nomon... Mi
returnen rigardis rapide, kaj mi rekonis unu el la kvar!

--Kiel vi estas nomata?

--Stanislavo Kryé. Venu kun mi. Mi dolĉe ĉagreniĝas pro via
foresto. Miaj kamaradoj ankaŭ sopiras...

"Kaj... Ĉu vi iris?" demandis angore la juĝisto.

--Mi iris, al la sama polica arestejo. Ĉeestis la kvar.

Facile mi cedis al ĉio, kondiĉe ke ili min kaŝus dum la nokto,
ĉar mi timas la pafadon... Ili promesis. Mi fermis la okulojn kaj mi
sentis la ponardon tremeti, apud mia karno, kun intensa ĝojego
paradiza... Mia sento-kapablo vaporiĝinta ne plu lasis al mi la
konscion de mia korpo... Mi ne scias, mi ne scias... Mi submetiĝis
al ĉio, kaj kiam eknoktiĝis, mi ŝajnigis dormi. La kvar, tiuj
dormegis. Tuj, ĉe la komenco de ilia dormo, mi provis stariĝi.
Petro Sturm ronkis pli laŭte. Mi timis ilin veki, kaj mi refalis en
mian ŝajnan dormon. Fine, ho! mi stariĝis, kaj mia kara ponardo
sendis al la Sergia kunesto la kvar senditojn de la infero. Jen mia
historio. Ĝi estas malĝoja, ĉu ne? Nun mi bezonas morti. Ĉu vi
scias ia kialon? pro tio, ke, por plenigi mian mizeron, mi timas...
ke mi estas patrino.

La juĝisto rigidigis sian korpon, etendis la muskolojn per larĝa
movo kata, prenis la ponardon de Lina, ekkriis malespere kaj kuris
delirante, tra la koridoro, eksteren...

--Mi volas mortigi la granddukon... mi volas rehonorigi la homan
indecon... mi volas venĝi la malfeliĉegon de Rusujo...

Kaj li svingadis la ponardon, kun la frunto ŝvitanta, la haroj
stariĝintaj, la buŝo plena de ŝaŭmo.

Li estis freneziĝinta.




Destino


  Kiu diris al la stelo la vojon,
  Kiun sur ĉielo blua ĝi sekvos?
  Kiel sian belan neston faradi
  Tre facile frue birdo eklernis?
  Kiu diras al kreskaĵo: "Ekfloru!"?
  Por la muta vermo, kiu teksadas
  Ĝian silkan kaj blankegan mantelon?
  La fadenojn, kiu al ĝi estigas?

  Eble iu al abelo instruis,
  Kiu nun zumadas sur flora kampo,
  Kie devas serĉi sian mielon,
  En la blanka floro, aŭ en la ruĝa?
  Ke vi estas mia vivo, anĝelo,
  Vivo mia viaj belaj okuloj,
  Amo via mia tuta feliĉo:
  Tion iu diris al mi neniam.

  Kiel la abelo flugas al kampo,
  Kiel sur ĉielo kuras la stelo,
  Kiel al la homo ĝia destino
  En la penso sin konigas instinkte,
  Mi, fide, sur via brusto diina
  Volas vivi kaj plenumi destinon.
  Mi venas, tial, ke mi vivas pro vi,
  Por vi nur povas mi morti feliĉa.

(Traduko dediĉita al fraŭlinoj Maria Luiza Bocayuva kaj Esther
Bloomfield)




Piednotoj


[1] Fama portugala poeto, verkinto de "La Luziadoj". Elparolu: Kamonhez.

[2] Fama brazila verkisto. Elparolu: Alenkar.

[3] Tio signifas: vi estas tre klaĉema.

[4] Elparolu: Bom dia! (Bonan tagon!)

[5] ar--signifas portugale "aero". Ĝi estas ankaŭ la finaĵo de l'
    verboj de la unua konjugacio portugala.

[6] queimar--(elparolu: kejmar, la akcento sur la lasta silabo)
    signifas: bruli.

[7] Fama portugala verkisto. Elparolu: Aleŝandre Erkulano.

[8] Korbisto, kiu faris korbon, povas fari centon. Tio signifas, ke
    tiu povas fari plu malhonestaĵojn, kiu kutimas fari ilin.

[9] Uyara--Spirito aŭ feino, kiu laŭ la popola kredo, loĝas ĉe la
    fundo de l' riveroj.

[10] Kvartalo de la urbo Rio de Janeiro.



Notoj de transskribinto:

Diversajn preserarojn de la originalo mi senrimarke ĝustigis.






End of the Project Gutenberg EBook of Ama Stelaro, by Nuno Baena

*** END OF THIS PROJECT GUTENBERG EBOOK AMA STELARO ***

***** This file should be named 52111-0.txt or 52111-0.zip *****
This and all associated files of various formats will be found in:
        http://www.gutenberg.org/5/2/1/1/52111/

Produced by Andrew Sly, Mark C. Orton, Marc Vanden Bempt
and the Online Distributed Proofreading Team at
http://www.pgdp.net


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.

